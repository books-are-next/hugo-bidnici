<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>bidnici-12</title>
		<link href="../Styles/bidnici_idstyles.css" rel="stylesheet" type="text/css"/>
	</head>
	<body id="bidnici" xml:lang="cs-CZ" xmlns:xml="http://www.w3.org/XML/1998/namespace">
		<div>
			<p id="toc_marker-2-1" class="MLP-uroven2-kapitola para-style-override-1">KNIHA PRVNÍ <br/>Waterloo</p>
			<p id="toc_marker-2-1-1" class="MLP-uroven3-nadpis-II">(1) <br/>S&nbsp;čím se setkáváme cestou z&nbsp;Niv<a id="x.19567"></a>elles<a id="x.19570"></a></p>
			<p class="MLP-text-bez1radku para-style-override-1"><span>Loni (1861), za krás<a id="x.19573"></a>ného květnového rána, ubíral se z&nbsp;Nivelles člověk, vyprávěč tohoto příběhu, a&nbsp;mířil k&nbsp;La Hulpe. Šel pěšky. Mezi dvěma řadami stromů kráčel po široké dlážděné silnici, vinoucí se po pahorcích, které si cestu podávají, vynášejí ji nahoru a&nbsp;spouštějí zas dolů a&nbsp;tvoří ohromné vlny. Prošel Lillois a&nbsp;Bois-Seigneur-Isaac. Na západě spatřil břidlicovou zvonici v&nbsp;Braine-l’Alleud, která má tvar překlopené vázy. Právě za sebou nechal les na výšině a&nbsp;u&nbsp;křižovatky s&nbsp;příční cestou, vedle jakéhosi červotočivého ukazatele s&nbsp;nápisem: </span><span class="MLP-znak-kurziva-11b">Staré mýto č. 4</span><span>, minul hospodu, která měla v&nbsp;průčelí nápis: </span><span class="MLP-znak-kurziva-11b">U&nbsp;čtyř větrů. Échabeau, kavárna.</span></p>
			<p class="MLP-text para-style-override-1">Asi o&nbsp;osminu míle dál přišel na dno údolíčka s&nbsp;potokem, který protéká pod mostním obloukem proraženým v&nbsp;náspu cesty. Skupina stromů, řídká, ale velmi zelená, vyplňuje údolí z&nbsp;jedné strany silnice, rozbíhá se na druhé straně po louce a&nbsp;půvabně, jako v&nbsp;nepořádku se táhne k&nbsp;Braine-l’Alleud.</p>
			<p class="MLP-text para-style-override-1">Vpravo, na kraji silnice, byla hospoda se čtyřkolovým vozíkem přede dveřmi, velký svazek chmelových tyček, pluh, hromada suchého listí vedle živého plotu, vápno hašené ve čtyřhranné jámě, žebřík ležící podél staré kůlny obložené slámou. Na poli plela mladá dívka a&nbsp;ve větru poletoval velký žlutý plakát, který pravděpodobně ohlašoval nějaké posvícenské představení. Na rohu hospody vedle louže, v&nbsp;níž plavala flotila kachen, ztrácela se v&nbsp;křoví bídně upravená cesta. Chodec se dal po ní.</p>
			<p class="MLP-text para-style-override-1">Asi po stu krocích, když přešel podél zdí z&nbsp;patnáctého století, nad níž se zdvíhala špičatá cihlová lomenice, octl se před velkým klenutým vchodem ve vážném slohu Ludvíka XIV., s&nbsp;reliéfovým medailónem na obou pilířích. Nad vraty se tyčilo přísné průčelí; zeď kolmo se pojící k&nbsp;průčelí se téměř dotýkala vchodu a&nbsp;náhle tvořila pravý úhel. Na louce před vraty ležely trojí brány a&nbsp;zarůstaly směsicí všech májových květin. Dvoukřídlá chatrná vrata, zdobená starým zrezavělým klepadlem, byla zavřená.</p>
			<p class="MLP-text para-style-override-1">Slunce příjemně hřálo; větve se pohybovaly lehounkým májovým chvěním, které patrně způsobují spíše hnízda než vítr. Odvážný ptáček, pravděpodobně zamilovaný, zmámeně prozpěvoval na velkém stromě.</p>
			<p class="MLP-text para-style-override-1">Chodec se sehnul a&nbsp;zadíval se na dveřní patník vlevo a&nbsp;na dosti široký, oblý miskovitý důlek, podobající se kusu formy na odlévání koulí. Vtom se rozlétla obě křídla vrat a&nbsp;vyšla z&nbsp;nich venkovanka.</p>
			<p class="MLP-text para-style-override-1">Spatřila pocestného a&nbsp;všimla si, co prohlíží.</p>
			<p class="MLP-text para-style-override-1">„To je památka na francouzské dělo,“ řekla.</p>
			<p class="MLP-text para-style-override-1">A&nbsp;dodala:</p>
			<p class="MLP-text para-style-override-1">„A&nbsp;tam výš ve vratech, jak je ten hřebík, to je díra po kouli kartáčové. Kartáč nepronikl dřevem.“</p>
			<p class="MLP-text para-style-override-1">„Jak se jmenuje toto místo?“ zeptal se pocestný.</p>
			<p class="MLP-text para-style-override-1">„Hougomont,“ řekla venkovanka.</p>
			<p class="MLP-text para-style-override-1">Chodec se napřímil. Učinil několik kroků a&nbsp;šel se podívat přes živý plot. Na obzoru spatřil mezi stromy nevelký pahorek a&nbsp;na tom pahorku viděl cosi, co se zdálky podobalo lvu.</p>
			<p class="MLP-text para-style-override-1">Byl na bojišti u&nbsp;Waterloo.</p>
			<p id="toc_marker-2-1-2" class="MLP-uroven3-nadpis para-style-override-1">(2) <br/>Hougomont</p>
			<p class="MLP-text-bez1radku para-style-override-1">Hougomont bylo smutné místo, počáteční překážka, první odpor, na který narazil u&nbsp;Waterloo velký dřevorubec Evropy, jak říkali Napoleonovi; Hougomont byl první suk pod ranou sekyry.</p>
			<p class="MLP-text para-style-override-1">Býval to zámek; teď je to jenom dvůr. Hougomont&nbsp;– pro historiky <span class="MLP-znak-kurziva-11b">Hugomons</span>. Sídlo vystavěl Hugo, pán de Somerel, týž, co založil nadaci pro šesté kaplanství villierského opatství.</p>
			<p class="MLP-text para-style-override-1">Pocestný otevřel vrata, loktem odstrčil starou kolesku pod přístřešek a&nbsp;vstoupil do dvora.</p>
			<p class="MLP-text para-style-override-1">První věc, které si na nádvoří všiml, byla brána ze šestnáctého století, která vypadala jako oblouk, protože se všechno kolem ní sesulo. Rozvaliny často poskytují monumentální podívanou. Vedle oblouku se ve zdi otvírá jiná brána s&nbsp;klenáky z&nbsp;doby Jindřicha IV., kterou je vidět stromy v&nbsp;sadu. Vedle brány je jáma pro hnojiště; je tu vidět motyky a&nbsp;lopaty, několik vozíků, starou studnu s&nbsp;odpadovým žlabem a&nbsp;s&nbsp;železným rumpálem, poskakující hříbě, rozdurděného krocana, kapli se zvoničkou, kvetoucí hrušeň na špalíru u&nbsp;zdi, takže už víte, jak vypadá nádvoří, o&nbsp;jehož dobytí snil Napoleon. Kdyby se zmocnil tohoto kousku půdy, byl by mu možná patřil svět. Teď tu slepice svými zobáky víří prach. A&nbsp;občas se ozve zavrčení. To velký pes tu teď cení zuby místo Angličanů.</p>
			<p class="MLP-text para-style-override-1"><span>Angličané tam byli hodni obdivu. Čtyři setniny Cookových gard se tam držely po sedm hodin proti zuřivému útoku armádního sboru.</span></p>
			<p class="MLP-text para-style-override-1">Hougomont na mapě tvoří s&nbsp;budovami a&nbsp;ohradami jakýsi nepravidelný čtyřúhelník s&nbsp;jedním skoseným rohem. V&nbsp;tom rohu je jižní brána chráněna zdí na dostřel pušky. Hougomont má dvě brány: jižní bránu&nbsp;– zámeckou, a&nbsp;severní&nbsp;– bránu do statku. Napoleon poslal proti Hougomontu svého bratra Jérȏma; na Hougomont se vrhla divize Guilleminotova, Foyova a&nbsp;Bacheluova, byl tam poslán téměř celý sbor Reillův, byl odražen a&nbsp;zásoba Kellermannových kulí se vyčerpala střelbou do nepoddajné plochy zdi. Bauduinova brigáda nedokázala vniknout do Hougomontu ze severu, a&nbsp;brigádě Soyově se ho podařilo jen odříznout, nikoli dobýt.</p>
			<p class="MLP-text para-style-override-1">Budovy statku lemují nádvoří na jihu. Kus severní brány, roztříštěné Francouzi, visí na zdi. Jsou to čtyři prkna, přibitá na dvou příčkách, na nichž rozeznáváme sečné rány od útoku.</p>
			<p class="MLP-text para-style-override-1"><span>Severní brána, vyražená Francouzi&nbsp;– zatarasili ji pak haraburdím, aby nahradili výplň visící na zdi&nbsp;–, stojí vzadu v&nbsp;nádvoří; je přímo vysekána ve zdi, dole kamenné, nahoře cihlové, a&nbsp;uzavírá dvůr na severu. Jsou to prostá venkovská vrata, jaká bývají na všech statcích, s&nbsp;dvěma širokými křídly z&nbsp;hrubých prken; za nimi se prostírají louky. Boj o&nbsp;tento vstup byl zuřivý. Dlouho bylo na postranních trámech vidět všelijaké otisky krvavých rukou. Právě zde padl Bauduin.</span></p>
			<p class="MLP-text para-style-override-1">Ještě dnes slyšíte na nádvoří bitevní vřavu; hrůza je tam ještě patrná; zkameněl tu zmatek boje; ještě se tu žije a&nbsp;umírá; stalo se to včera. Zdi zápasí se smrtí, kameny padají, průlomy křičí; díry zejí jako rány; jako by se nakloněné a&nbsp;chvějící se stromy pokoušely o&nbsp;útěk.</p>
			<p class="MLP-text para-style-override-1">V&nbsp;roce 1815 bylo nádvoří zastavěnější než dnes. Budovy, které byly od té doby zbořeny, vytvořily výstupky, kouty a&nbsp;úhly.</p>
			<p class="MLP-text para-style-override-1">Angličané se tam zabarikádovali; Francouzi tam vnikli, ale neudrželi se. Zámecké křídlo, poslední zřícenina hougomontského dvorce, se tyčí vedle pobořené, možno říci vykuchané kaple. Zámek sloužil jako hradní věž, kaple jako pevnost. Tam se pobíjeli. Francouzi, ostřelovaní ze všech stran, z&nbsp;úkrytů zpoza zdí, se střech, ze sýpek, z&nbsp;hlubin sklepů, ze všech oken, ze všech okének, ze všech štěrbin mezi kameny, přinášeli roští a&nbsp;podpalovali zdi i&nbsp;lidi; na střelbu odpovídali ohněm.</p>
			<p class="MLP-text para-style-override-1">Okny, opatřenými železnými mřížemi, bylo ve zříceném křídle vidět pobořené místnosti cihlového stavení; angličtí gardisté se tam zatarasili v&nbsp;pokojích; točité schodiště, prasklé od přízemku až ke střeše, se podobá vnitřku rozbité lastury. Schodiště má dvě patra; Angličané, obležení na schodišti a&nbsp;shromáždění na horních stupních, zbořili dolní schody. To jsou ty ploché desky z&nbsp;modrého kamene, které leží na hromadě v&nbsp;kopřivách. Asi deset schodů ještě drží ve zdi; na prvním je vytesán obraz trojzubce. Nepřístupné schody sedí pevně ve svých základech. Celek vypadá jako bezzubá čelist. Jsou tam dva staré stromy; jeden uschlý, druhý je poraněn u&nbsp;kořene a&nbsp;každý duben se znovu zelená. Od roku 1815 prorůstá schodištěm.</p>
			<p class="MLP-text para-style-override-1">V&nbsp;kapli se krvavě bojovalo. Vnitřek, dnes tichý, je zvláštní. Od toho krveprolití se tam nesloužila mše. A&nbsp;přece tam zůstal oltář z&nbsp;hrubého dřeva, podepřený podstavcem z&nbsp;neotesaného kamene. Čtyři vápnem obílené zdi, dveře naproti oltáři, dvě klenutá okénka, nade dveřmi velký dřevěný krucifix, nad krucifixem okénko ucpané otýpkou sena, v&nbsp;rohu na zemi starý rozbitý okenní rám; tak vypadá kaple. Vedle oltáře je přibitá dřevěná socha sv. Anny z&nbsp;patnáctého století; Ježíškovu hlavu urazila kartáčová koule. Francouzi byli na okamžik pány kaple, ale pak ji vyklidili a&nbsp;zapálili. Plameny naplnily stavení proměněné ve výheň; dveře shořely, podlaha shořela, jen dřevěný Kristus odolal. Oheň mu ohlodal nohy, z&nbsp;nichž vidíme jen zčernalé pahýly, pak pohasl. Zázrak, vykládali si lidé z&nbsp;kraje. Ježíšek, který přišel o&nbsp;hlavu, nebyl tak šťastný jako Kristus.</p>
			<p class="MLP-text para-style-override-1">Zdi jsou pokryty nápisy. U&nbsp;Kristových nohou čteme jméno: <span class="MLP-znak-kurziva-11b">Henquinez</span>. Pak jiná: <span class="MLP-znak-kurziva-11b">Conde de Rio Mayor, Marques y Marquesa de Almagro</span> (Habana). Jsou tu francouzská jména s&nbsp;výkřičníky na znamení hněvu. V&nbsp;roce 1849 zeď znovu vybílili: národy se na ní urážely.</p>
			<p class="MLP-text para-style-override-1">U&nbsp;dveří kaple našli mrtvolu, která držela v&nbsp;ruce sekeru. Byla to mrtvola podporučíka Legrose.</p>
			<p class="MLP-text para-style-override-1">Vycházíme z&nbsp;kaple a&nbsp;vlevo vidíme studnu. Ve dvoře jsou dvě studny. Ptáme se: proč není u&nbsp;téhle vědro a&nbsp;rumpál? To proto, že se tam voda nečerpá. Proč se tam voda nečerpá? Protože studna je plná koster.</p>
			<p class="MLP-text para-style-override-1">Poslední, kdo načerpal vodu z&nbsp;této studně, se jmenoval Vilém van Kylsom. Byl to venkovan, bydlil na Hougomontu a&nbsp;byl tam zahradníkem. 18. června 1815 jeho rodina uprchla a&nbsp;ukryla se v&nbsp;lesích.</p>
			<p class="MLP-text para-style-override-1">Les kolem villierského opatství skrýval po několik dnů a&nbsp;nocí nešťastné rozptýlené obyvatelstvo. Určité znatelné stopy, jako staré ohořelé kmeny, ještě dnes označují místa, kde v&nbsp;lesní houštině tábořili poděšení uprchlíci.</p>
			<p class="MLP-text para-style-override-1">Vilém van Kylsom zůstal v&nbsp;Hougomontu, aby „hlídal zámek“, a&nbsp;skryl se ve sklepě. Tam ho našli Angličané. Vytáhli ho z&nbsp;úkrytu a&nbsp;ranami šavlí naplocho ustrašeného muže přinutili, aby jim posluhoval; měli žízeň; Vilém jim nosil pití. Vodu čerpal právě v&nbsp;té studni. Nejeden voják tam vypil svůj poslední doušek. Studna, z&nbsp;níž se napilo tolik lidí obětovaných smrti, musila také zemřít.</p>
			<p class="MLP-text para-style-override-1">Po boji byli nuceni spěšně pohřbít mrtvé. Smrt má ve zvyku vysmívat se vítězství a&nbsp;za slávou posílá mor. K&nbsp;vítězoslávě se pojí tyfus. Studna byla hluboká, proměnili ji v&nbsp;hrob. Vhodili do ní tři sta mrtvých. Snad příliš pospíchali. Byli všichni mrtví? Pověst říká, že nebyli. V&nbsp;noci po bitvě bylo prý ze studny slyšet slabě volající hlasy.</p>
			<p class="MLP-text para-style-override-1">Studna stojí o&nbsp;samotě uprostřed dvora. Tři zdi, zpola kamenné, zpola cihlové, složené jako části zástěny a&nbsp;nesoucí čtyřhrannou věžičku, ji obklopují ze tří stran. Čtvrtá strana je volná. Tamtudy se čerpala voda. Zadní stěna má jakýsi nepravidelný otvor, snad díru po dělové střele. Věžička měla strop, z&nbsp;něhož zůstaly jenom trámy. Železné vzpěry zdi vpravo kreslí kříž. Když se nakloníš, pohled se ztrácí v&nbsp;hlubokém cihlovém válci, naplněném až po okraj tmou. Spodek zdí kolem celé studně mizí v&nbsp;kopřivách.</p>
			<p class="MLP-text para-style-override-1"><span>Studna nemá vpředu velký plochý modrý kámen, kterým bývají kryty belgické studny. Je tu nahrazen trámem, o&nbsp;nějž se opírá pět nebo šest znetvořených sukovitých a&nbsp;pokroucených polen, podobných velkým hnátům. Není tam vědro, ani řetěz, ani kladka; ale je tam ještě kamenný žlab, kterým voda odtéká. Teď se v&nbsp;něm shromažďuje voda dešťová a&nbsp;čas od času přiletí pták z&nbsp;blízkých lesů, napije se a&nbsp;odletí.</span></p>
			<p class="MLP-text para-style-override-1">V&nbsp;jediném domě, selském stavení, se ještě bydlí. Dveře domu vedou na dvůr. Na dveřích je vedle pěkného gotického zámku železná šikmo upevněná klika ve tvaru trojlístku. Ve chvíli, kdy za ni vzal hannoverský poručík Wilda, chtěje se skrýt ve statku, usekl mu francouzský zákopník ruku sekerou.</p>
			<p class="MLP-text para-style-override-1">Starý zahradník van Kylsom, již dávno mrtvý, byl dědečkem rodiny, která tam dnes bydlí. Šedovlasá žena vám řekne: „Byla jsem při tom. Tříletá. Má větší sestra měla strach a&nbsp;plakala. Odnesli nás do lesů. Maminka mě nesla na rukou. Lidé se tiskli k&nbsp;zemi a&nbsp;naslouchali. Já jsem napodobila dělo a&nbsp;říkala jsem <span class="MLP-znak-kurziva-11b">bum, bum</span>.“</p>
			<p class="MLP-text para-style-override-1">Vrata zleva vedou, jak jsme řekli, do sadu.</p>
			<p class="MLP-text para-style-override-1">Sad je příšerný.</p>
			<p class="MLP-text para-style-override-1">Je rozdělen na tři části, dalo by se skoro říci&nbsp;– na tři dějství: zahradu, ovocný sad a&nbsp;les. Ty tři části mají společné ohrazení na straně vchodu budovy zámku a&nbsp;statku, nalevo roští, napravo a&nbsp;vzadu zeď. Zeď vpravo je z&nbsp;cihel, zadní zeď je kamenná. Nejdříve se vstoupí do zahrady. Je položena nejníž, osázená rybízem a&nbsp;plná plevele, ohrazená mohutnou terasou z&nbsp;tesaného kamene s&nbsp;balustrádou z&nbsp;dvakrát zaoblených sloupků. Bývala to panská zahrada ve starém francouzském slohu před Lenȏtrem; dnes nic než zřícenina a&nbsp;ostružiní. Pilastry jsou ozdobené globusy, které vypadají jako kamenné koule. Třiačtyřicet sloupků balustrády stojí ještě na svých podstavcích; ostatní leží v&nbsp;trávě. Téměř všechny mají stopy po střelách. Jeden přeražený sloupek vypadá jako zlomená noha.</p>
			<p class="MLP-text para-style-override-1">V&nbsp;této zahradě, níže položené než ovocný sad, bylo obklíčeno a&nbsp;lapeno šest myslivců prvního pluku lehké jízdy, kteří tam vlezli jako medvědi do jámy a&nbsp;nemohli se z&nbsp;ní dostat; pustili se do boje s&nbsp;dvěma hannoverskými setninami, z&nbsp;nichž jedna byla ozbrojena karabinami. Hannoveřané se rozložili na kraji terasy a&nbsp;stříleli z&nbsp;výšky. Myslivci odpovídali zdola, Šest proti dvěma stům, a&nbsp;trvalo celou hodinu, než hrdinně padli, ačkoli měli ke krytí jedině rybízové keře.</p>
			<p class="MLP-text para-style-override-1">Vystupujeme po několika schodech a&nbsp;přecházíme ze zahrady do vlastního sadu. Tam na rozloze několika čtverečních sáhů padlo za necelou hodinu patnáct set mužů. Zdá se, že zeď je hotova znovu se pustit do boje. Ještě je tam osmatřicet střílen, které v&nbsp;nestejné výšce prorazili Angličané. Před šestnáctou jsou dva anglické žulové náhrobky. Střílny jsou jenom na jižní straně; odtamtud přišel hlavní útok. Zvenčí je zeď zakrytá vysokým houštím; Francouzi se přiblížili v&nbsp;domnění, že jim stojí v&nbsp;cestě jen živý plot, prodrali se jím a&nbsp;spatřili zeď&nbsp;– překážku i&nbsp;zálohu&nbsp;– za ní anglické gardisty, osmatřicet střílen spustilo zároveň příval kartáčů a&nbsp;koulí; Soyovu brigádu to rozdrtilo. Tak začalo Waterloo.</p>
			<p class="MLP-text para-style-override-1">Avšak sadu se přesto zmocnili. Francouzi neměli žebříky, vydrápali se nahoru nehty. Pod stromy se bili muž proti muži. Tráva byla zbrocena krví. Byl tam rozdrcen nassavský prapor, sedm set mužů. Zeď, proti níž střílely dvě Kellermannovy baterie, je zvenčí ohryzána střelami.</p>
			<p class="MLP-text para-style-override-1">Sad se tu jako všechny sady poddává měsíci máji. Rostou v&nbsp;něm pryskyřníky a&nbsp;sedmikrásky, ve vysoké trávě se tam pasou tažní koně, šňůry na prádlo, natažené od stromu ke stromu, nutí chodce sklonit hlavu; kráčíš tím úhorem a&nbsp;noha se ti boří do krtčích hromádek. V&nbsp;trávě leží vyvrácený strom a&nbsp;zelená se. Major Blackman, než skonal, opřel se o&nbsp;něj zády. Pod velkým sousedním stromem padl německý generál Duplat z&nbsp;francouzské rodiny, která uprchla po odvolání nanteského ediktu. Hned vedle se naklání stará neduživá jabloň, ovázaná jílem a&nbsp;slámou. Téměř všechny jabloně hynou stářím. Není tu jediná, která by nebyla zasažena kulí nebo kartáčem. Sad je přeplněn jejich kostrami. Havrani přeletují ve větvích a&nbsp;v&nbsp;dáli voní les fialkami.</p>
			<p class="MLP-text para-style-override-1">Bauduin zabit, Foy zraněn, požár, sveřepý boj, krveprolití, potok zuřivě pomíchané krve anglické, německé a&nbsp;francouzské, studna navršená mrtvolami, nassavský pluk a&nbsp;brunšvický pluk zničeny, Duplat zabit, Blackman zabit, angličtí gardisté zmrzačeni, dvacet francouzských praporů ze čtyřiceti praporů Reillova armádního sboru zdecimováno, jen v&nbsp;rozvalině Hougomontu rozsekáno, zardoušeno postříleno a&nbsp;upáleno tři tisíce mužů; a&nbsp;to všechno, aby dnes mohl venkovan říci pocestnému: <span class="MLP-znak-kurziva-11b">Pane, dejte mi tři franky! Chcete-li, vysvětlím vám, jak se to zběhlo u&nbsp;Waterloo!</span></p>
			<p id="toc_marker-2-1-3" class="MLP-uroven3-nadpis para-style-override-1">(3) <br/>18. červen 1815</p>
			<p class="MLP-text-bez1radku para-style-override-1">Vraťme se zpátky&nbsp;– je to vyprávěčovo právo&nbsp;– a&nbsp;vmysleme se do roku 1815, dokonce ještě o&nbsp;něco dále, do chvíle, než začala bitva popsaná v&nbsp;první části této knihy.</p>
			<p class="MLP-text para-style-override-1">Kdyby v&nbsp;noci ze 17. na 18. červen 1815 nebylo pršelo, byla by bývala budoucnost Evropy jiná. O&nbsp;několik kapek víc nebo méně nachýlilo Napoleona k&nbsp;pádu. K&nbsp;tomu, aby se Waterloo stalo zakončením Slavkova, potřebovala prozřetelnost jen trochu deště, a&nbsp;mrak, který přeletěl po nebi v&nbsp;roční době, kdy obyčejně bývá jasno, stačil, aby se změnil svět.</p>
			<p class="MLP-text para-style-override-1">Bitva u&nbsp;Waterloo mohla začít teprve v&nbsp;půl dvanácté, a&nbsp;to umožnilo Blücherovi dorazit včas. Proč? Protože půda byla rozmoklá. Bylo nutno vyčkat, až trochu vyschne, aby dělostřelectvo bylo schopné pohybu.</p>
			<p class="MLP-text para-style-override-1">Napoleon byl původně dělostřeleckým důstojníkem a&nbsp;bylo to na jeho počínání patrno. Tento zázračný vojevůdce&nbsp;– a&nbsp;v&nbsp;tom byl celý on&nbsp;– ve zprávě direktoriu o&nbsp;Abukiru řekl: Leckterá z&nbsp;našich kulí zabila šest vojáků. Všechny jeho bitevní plány byly založeny na dělových koulích. Dělová palba soustředěná na určitý bod byla klíčem k&nbsp;jeho vítězství. Strategii nepřátelského generála považoval za pevnost a&nbsp;snažil se ji prolomit. Slabé místo zasypával deštěm kulí; dělem zauzloval i&nbsp;rozuzloval bitvy. Střelba byla důležitou složkou jeho geniality. Trhat čtverce, rozbíjet pluky, prolamovat řady, rozprášit vojska znamenalo jen drtit, drtit, drtit bez ustání, a&nbsp;tu strašnou práci svěřoval dělovým koulím. Byl to strašlivý postup, který ve spojení s&nbsp;genialitou zajišťoval zádumčivému válečníku nepřemožitelnost.</p>
			<p class="MLP-text para-style-override-1">I 18. června 1815 počítal s&nbsp;dělostřelectvem, protože ho měl víc než protivník. Wellington měl jen sto devětapadesát děl; Napoleon jich měl dvě stě čtyřicet.</p>
			<p class="MLP-text para-style-override-1">Kdyby půda, po níž by byla děla mohla přejíždět, byla suchá, byl by boj začal v&nbsp;šest hodin ráno. Bitva mohla být vyhrána a&nbsp;skončena ve dvě, tři hodiny před nečekaným příchodem Prušáků.</p>
			<p class="MLP-text para-style-override-1">Jakého množství chyb se dopustil Napoleon, že bitvu prohrál? Můžeme ze ztroskotání lodi obvinit kormidelníka?</p>
			<p class="MLP-text para-style-override-1"><span>Přidružila se v&nbsp;té době k&nbsp;Napoleonovu tělesnému ochabnutí jakási vnitřní skleslost? Otupilo snad dvacet válečných let meč i&nbsp;pochvu, duši i&nbsp;tělo? Či se to nepřípadně projevil ve vojevůdci vysloužilec? Jedním slovem, nastala chvíle géniova zatmění, jak se domýšlejí význační dějepisci? Vrhal se v&nbsp;šílené podniky, aby sám sobě zastřel úbytek sil? Začal snad občas propadat kouzlu dobrodružství? Přestal si být, což je u&nbsp;generála vážná věc, vědom nebezpečí? Dospívají snad velikáni, kteří ovládli hmotu a&nbsp;jež bychom mohli nazvat obry činu, určitého věku, v&nbsp;němž se projeví krátkozrakost génia? Stáří nic nezmůže proti ideálním géniům; stárnout znamená pro Danty a&nbsp;Michelangely růst; znamená snad pro Hannibaly a&nbsp;Bonaparty ústup ze slávy? Ztratil Napoleon jemný smysl pro vítězství? Nedovedl již poznat úskalí, nedovedl již vytušit léčku, nedovedl rozeznat hroutící se okraj propasti? Pozbyl čichu pro pohromy&nbsp;– on, který kdysi znal všechny cesty k&nbsp;triumfu a&nbsp;ze svého ohnivého vozu je vytyčoval svým velitelským prstem, podlehl snad najednou strašnému poblouznění a&nbsp;zavedl ke strži své bouřlivé spřežení legií? Byl snad v&nbsp;šestačtyřiceti letech zachvácen svrchovaným šílenstvím? Či snad ten titánský vozataj osudu byl jen velký rváč?</span></p>
			<p class="MLP-text para-style-override-1">Vůbec si to nemyslíme.</p>
			<p class="MLP-text para-style-override-1">Jeho bitevní plán byl, jak všichni uznávají, mistrovským dílem. Vrhnout se přímo do středu spojenecké linie, prolomit řady nepřátel, rozpoltit je na dvě části, zatlačit britskou polovinu k&nbsp;Halu a&nbsp;pruskou polovinu k&nbsp;Tongres, udělat z&nbsp;Wellingtona a&nbsp;Blüchera dva pahýly, dobýt Mont-Saint-Jean, zmocnit se Bruselu, zatlačit Němce k&nbsp;Rýnu a&nbsp;Angličany k&nbsp;moři. To všechno chtěl Napoleon tou bitvou docílit. Potom by se už vidělo.</p>
			<p class="MLP-text para-style-override-1">Není třeba říkat, že nehodláme psát dějiny bitvy u&nbsp;Waterloo; jeden podnětný výjev dramatu, o&nbsp;němž vypravujeme, se vztahuje k&nbsp;této bitvě, ale její historie není naším námětem: tuto historii zpracoval mistrně z&nbsp;jednoho hlediska sám Napoleon, z&nbsp;jiného hlediska celé souhvězdí historiků. My se však nebudeme plést historikům do řemesla; jsme jen vzdálení diváci, chodci po bitevním poli, hledači sklonění nad zemí prohnětenou lidskými těly, chodci, kteří možná považují zdání za skutečnost; nemáme právo stavět se ve jménu vědy proti souhrnu fakt, i&nbsp;když bezpochyby svádějí z&nbsp;cesty, nemáme ani vojenské zkušenosti ani strategické znalosti, které dovolují utvořit si celkový obraz; podle nás řetěz náhod ovládá u&nbsp;Waterloo oba vojevůdce; a&nbsp;pokud se týče osudu, tohoto tajemného obžalovaného, soudíme o&nbsp;něm jako lid, a&nbsp;ten je soudce prostomyslný.</p>
			<p id="toc_marker-2-1-4" class="MLP-uroven3-nadpis para-style-override-1">(4)<br/>A</p>
			<p class="MLP-text-bez1radku para-style-override-1">Těm, kdo si chtějí přesně představit bitvu u&nbsp;Waterloo, stačí, aby si v&nbsp;duchu položili na zem velké písmeno A. Levá nožička A&nbsp;je cesta z&nbsp;Nivelles, pravá nožička je cesta z&nbsp;Genappe, spojovací čárka toho A&nbsp;je úvoz z&nbsp;Ohainu do Braine-l’Alleudu. Vrchol A&nbsp;je Mont-Saint-Jean, tam je Wellington; konec levé nožičky je Hougomont, tam je Reille s&nbsp;Jérômem Bonapartem; dolní pravý konec je Belle-Alliance, a&nbsp;tam je Napoleon. Poněkud nad místem, kde se spojovací čárka A&nbsp;stýká s&nbsp;pravou nožičkou a&nbsp;přetíná ji, je Haie-Sainte. Uprostřed spojovací čárky je místo, na němž bylo v&nbsp;bitvě proneseno poslední slovo. Tam postavili lva, bezděčný symbol svrchovaného hrdinství císařské gardy.</p>
			<p class="MLP-text para-style-override-1">Trojúhelník mezi vrchní částí A, mezi oběma nožičkami a&nbsp;spojovací čárkou je montsaintjeanská náhorní planina. Celá bitva byla bojem o&nbsp;tuto planinu.</p>
			<p class="MLP-text para-style-override-1">Křídla obou armád se táhnou napravo a&nbsp;nalevo od obou silnic z&nbsp;Genappe a&nbsp;z&nbsp;Nivelles; d’Erlon stál proti Pictonovi, Reille proti Hillovi.</p>
			<p class="MLP-text para-style-override-1">Za špičkou A, za montsaintjeanskou plání je soigneský les.</p>
			<p class="MLP-text para-style-override-1">Náhorní planinu si představte jako rozlehlý kus půdy; každé další zvlnění převyšuje předchozí vlnu, a&nbsp;všechno to vzdouvání stoupá k&nbsp;Mont-Saint-Jean a&nbsp;tam končí lesem.</p>
			<p class="MLP-text para-style-override-1">Dvě nepřátelské jednotky jsou na bitevním poli jako dva zápasníci. Popadnou se do křížku. Jeden se snaží povalit druhého. Zachycují se všeho; i&nbsp;keř je opěrný bod a&nbsp;roh zdi ochranným válem; pluk se dává na útěk jen proto, že mu chybí chajda, za níž by se kryl; proláklina pláně, zvlnění půdy, vhodná příčná stezka, lesík či rokle mohou zastavit patu obra zvaného armáda a&nbsp;zabránit mu v&nbsp;ústupu. Kdo opustí bojiště dříve, je poražen. Proto odpovědný velitel počítá s&nbsp;nejnepatrnější skupinkou stromů i&nbsp;sotva viditelnou vyvýšeninou.</p>
			<p class="MLP-text para-style-override-1">Oba generálové pečlivě prozkoumali montsaintjeanskou pláň, které se dnes říká planina waterlooská. Už předešlého roku si ji Wellington v&nbsp;jakémsi záblesku moudrosti prohlédl pro případ, že by tu snad došlo k&nbsp;velké bitvě. Na tom území zaujal Wellington 18.&nbsp;června výhodnou, Napoleon nevýhodnou stranu. Anglická vojska byla nahoře, francouzská dole.</p>
			<p class="MLP-text para-style-override-1">Nakreslit zde obraz Napoleona na koni s&nbsp;dalekohledem v&nbsp;ruce na výšině rossomské za úsvitu 18. června je snad zbytečné. Není třeba se o&nbsp;to pokoušet, kdekdo jej zná. Klidný profil pod malým kloboukem briennské školy, zelený stejnokroj, bílé výložky zakrývající řádovou hvězdu, šedivý redingot, který kryje nárameníky, cípek červené řádové stuhy pod vestou, kožené kalhoty, bílý kůň s&nbsp;pokrývkou z&nbsp;purpurového sametu, na níž je v&nbsp;rozích N s&nbsp;korunou a&nbsp;orly, jezdecké boty obuté přes hedvábné punčochy, stříbrné ostruhy, meč od Marenga, celá ta postava posledního caesara vyvstává v&nbsp;obrazotvornosti všech, jásavě pozdravována jedněmi, přísně posuzována druhými.</p>
			<p class="MLP-text para-style-override-1">Jeho postava byla dlouho zaplavena světlem; všichni hrdinové totiž šíří kolem sebe legendární lesk, který brání delší nebo kratší dobu vidět pravdu; ale dnes nám začíná vzcházet světlo a&nbsp;píše dějiny.</p>
			<p class="MLP-text para-style-override-1">Toto světlo, dějiny, je neúprosné; má podivnou a&nbsp;božskou vlastnost, že byť bylo světlem, a&nbsp;snad právě proto, že jím je, často vrhá stín tam, kde jsme vídali záři; z&nbsp;téhož člověka udělá dvě rozdílné podoby; jedna bojuje s&nbsp;druhou a&nbsp;dožaduje se spravedlnosti; temné stránky despoty zápasí s&nbsp;oslnivostí vojevůdce. Odtud mohou národy pravdivěji posuzovat: znásilněný Babylón zmenšuje slávu Alexandrovu; spoutaný Řím činí menším Caesara, vyvražděný Jeruzalém Tita. Tyranství pronásleduje tyrana. Běda člověku, jestliže po sobě zanechá temno, které má jeho podobu.</p>
			<p id="toc_marker-2-1-5" class="MLP-uroven3-nadpis para-style-override-1">(5)<br/>„Quid obscurum“<span class="char-style-override-8"><a id="footnote-3409-92-backlink" class="footnote-link" href="#footnote-3409-92">92</a></span> bitev</p>
			<p class="MLP-text-bez1radku para-style-override-1">Všichni znáte první údobí té bitvy; začátek je zmatený<a id="x.19576"></a>, nejistý, kolísavý, hrozivý pro obě vojska, ale mnohem hrozivější pro Angličany než pro Francouze.</p>
			<p class="MLP-text para-style-override-1">Celou noc pršelo; země byla rozmoklá; tu a&nbsp;tam se voda shromáždila v&nbsp;proláklinách pláně jako v&nbsp;nádržkách; v&nbsp;některých místech sahala až k&nbsp;nápravám vozů trénu; z&nbsp;koňských popruhů kapalo řídké bláto; nebýt obilí slehlého pod spoustou vozů na pochodu, obilí, které zaplnilo vyjeté koleje a&nbsp;vytvořilo oporu pro kola, byl by býval znemožněn jakýkoliv přesun, obzvláště v&nbsp;údolí směrem k&nbsp;Papelotte.</p>
			<p class="MLP-text para-style-override-1">Bitva začala pozdě; Napoleon, který, jak jsme vysvětlili, měl ve zvyku držet celé dělostřelectvo v&nbsp;ruce jako pistoli a&nbsp;mířit hned na to, hned na ono místo boje, chtěl vyčkat chvíle, kdy by se zapřažené baterie mohly přemísťovat a&nbsp;volně popojíždět; k&nbsp;tomu bylo potřebí, aby vyšlo slunce a&nbsp;vysušilo půdu. Ale slunce nevycházelo. To už nebyla slavkovská schůzka. Když zaduněla první rána z&nbsp;děla, podíval se anglický generál Colville na hodinky a&nbsp;zjistil, že je jedenáct hodin pětatřicet minut.</p>
			<p class="MLP-text para-style-override-1">Boj se rozpoutal zuřivě, snad lítěji, než si to císař přál, na levém křídle o&nbsp;Hougomont. Zároveň Napoleon napadl střed, vyslav brigádu Quiotovu na Haie-Sainte, a&nbsp;Ney sunul pravé francouzské křídlo proti levému křídlu anglickému, které se opíralo o&nbsp;Papelotte.</p>
			<p class="MLP-text para-style-override-1">Útok na Hougomont byl spíše předstírán; bylo v&nbsp;plánu přivábit tam Wellingtona a&nbsp;odklonit ho doleva. Plán by se byl podařil, kdyby setniny anglických gard a&nbsp;stateční belgičtí bojovníci z&nbsp;Perponcherovy divize nebyli pevně hájili své postavení; Wellingtonovi pak, místo aby tam vrhl všechny své síly, stačilo vyslat tam k&nbsp;posile další čtyři gardové setniny a&nbsp;jeden brunšvický prapor.</p>
			<p class="MLP-text para-style-override-1">Útok pravého francouzského křídla na Papelotte byl náhlý a&nbsp;přesně promyšlený; povalit levé anglické křídlo, odříznout cestu na Brusel, postavit se v&nbsp;cestu možnému příchodu Prusů, dobýt náhle Mont-Saint-Jean, zatlačit Wellingtona k&nbsp;Hougomontu, odtamtud k&nbsp;Braine-FAlleud, a&nbsp;odtud k&nbsp;Halu. Nic jasnějšího nad to. Kromě několika nehod se tento útok podařil. Zmocnili se Papelotte; dobyli Haie-Sainte.</p>
			<p class="MLP-text para-style-override-1"><span>Zaznamenejme jednu maličkost. V&nbsp;anglické pěchotě, zvláště v&nbsp;Kemptově brigádě, bylo mnoho nováčků. Mladí vojáci se statečně postavili našim obávaným pěšákům; přes svou nezkušenost neohroženě obstáli; obzvláště se osvědčili jako harcovníci; harcovník ponechaný sám sobě stává se svým vlastním generálem; ti nováčci projevili cosi jako francouzskou vynalézavost a&nbsp;bojovnost. Nezkušená pěchota bojovala se zápalem. Wellingtonovi to nebylo po chuti.</span></p>
			<p class="MLP-text para-style-override-1">Po dobytí Haie-Sainte bitva zakolísala.</p>
			<p class="MLP-text para-style-override-1">Mezi polednem a&nbsp;čtvrtou hodinou nebylo jasno, kdo má převahu; střed bitvy je téměř nezřetelný a&nbsp;podílí se na nepřehlednosti vřavy. Jako by se snášel a&nbsp;houstl soumrak. Závratné zrcadlení vzduchu nás oslňuje stejně jako všechna ta dnes skoro neznámá výstroj tehdejšího boje: přilby s&nbsp;chocholy, poletující mošny, řemení zkřížené přes hruď, brašny na granáty, husarské dolmany, červené boty se spoustou záhybů, těžké čáky ověšené šňůrami; pozorujeme černou brunšvickou pěchotu pomíchanou s&nbsp;šarlatovou pěchotou anglickou, anglické vojáky, kteří mají na ramenou místo epolet velké bílé polštářky, hannoverskou lehkou jízdu s&nbsp;podlouhlými koženými přilbami, měděnými páskami a&nbsp;červenými žíněnými chocholy, Skoty s&nbsp;nahými koleny a&nbsp;s&nbsp;kostkovanými plédy, bílé kamaše našich granátníků&nbsp;– obrazy, a&nbsp;ne strategické linie, to, co se hodí Salvatoru Rosovi<span class="char-style-override-4"><a id="footnote-3409-93-backlink" class="footnote-link" href="#footnote-3409-93">93</a></span>, a&nbsp;ne Gribeauvalovi<span class="char-style-override-4"><a id="footnote-3409-94-backlink" class="footnote-link" href="#footnote-3409-94">94</a></span>.</p>
			<p class="MLP-text para-style-override-1">Do bitvy se vždycky přimíchává trochu bouře. <span class="MLP-znak-kurziva-11b">Quid obscurum, quid divinum</span><span class="char-style-override-4"><a id="footnote-3409-95-backlink" class="footnote-link" href="#footnote-3409-95">95</a></span>. Každý historik zachytí z&nbsp;té mely jen ty přesuny, které se mu právě líbí. Ať jsou kombinace generálů jakékoliv, střetnutí ozbrojených mas má nevypočitatelnou odezvu; v&nbsp;boji se prolínají dva plány dvou vrchních velitelů a&nbsp;navzájem se znetvořují. Jeden úsek bitevního pole zhltne víc bojovníků než druhý, jako půda více nebo méně houbovitá vsákne do sebe rychleji nebo pomaleji vodu, kterou na ni chrstneme. Je tam nutno přesunout více vojáků, než jsme chtěli. Vydání, která jsou nepředvídaná. Bitevní linie je nejistá a&nbsp;vine se hadovitě, potůčky krve tečou nelogicky, čela armád se bortí, nastupující a&nbsp;ustupující pluky tvoří mysy a&nbsp;zálivy, všechny ty útesy se ustavičně pohybují a&nbsp;vrážejí do sebe; kde byla pěchota, tam přichází dělostřelectvo; kde bylo dělostřelectvo, tam se žene jízda, vojenské útvary se podobají dýmu. Něco tu bylo, hledejte, už je to pryč; prořídlá místa se objevují zase jinde; temné záhyby postupují kupředu a&nbsp;couvají; jako by hrobový vichr postrkoval, hnal zpátky, vzdouval i&nbsp;rozháněl ta tragická množství. Co je to bitevní vřava? Kolísání. Nehybnost vypočítaného plánu vyjadřuje minutu, nikoliv den. Bitvu dovedou namalovat jen úžasní malíři, kteří mají chaos ve štětci; Rembrandt to dovede lépe než Van der Meulen. Van der Meulen, přesný v&nbsp;poledne, ve tři hodiny lže. Geometrie klame; jedině orkán je pravdivý. Proto má Folard<span class="char-style-override-4"><a id="footnote-3409-96-backlink" class="footnote-link" href="#footnote-3409-96">96</a></span> právo odporovat Polybiovi. Dodejme, že vždycky přijde chvíle, kdy se bitva zvrhne v&nbsp;boj, kdy se rozdrobí a&nbsp;rozpadne v&nbsp;nesčetné potyčky, které, máme-li si vypůjčit Napoleonův výrok, „patří spíš do životopisu pluku než do dějin armády“. Tehdy má historik zřejmé právo shrnout události v&nbsp;celek. Zachycuje jenom hlavní obrysy boje a&nbsp;sebesvědomitějšímu vyprávěči se nezdaří přesně určit tvar strašlivého mraku, kterému se říká bitva.</p>
			<p class="MLP-text para-style-override-1">Ačkoliv to platí o&nbsp;všech velkých vojenských srážkách, hodí se to obzvláště na Waterloo.</p>
			<p class="MLP-text para-style-override-1">Přesto se však v&nbsp;určitou chvíli odpoledne bitva vyhrotila.</p>
			<p id="toc_marker-2-1-6" class="MLP-uroven3-nadpis para-style-override-1">(6) <br/>Čtyři hodiny odpoledne</p>
			<p class="MLP-text-bez1radku para-style-override-1">Ke čtvrté hodině bylo postavení anglického vojska vážn<a id="x.19579"></a>é. Princ oranžský velel středu, Hill pravému křídlu, Picton levému. Princ oranžský, vzrušený a&nbsp;neohrožený, křičel na Holanďany a&nbsp;Belgičany: <span class="MLP-znak-kurziva-11b">Nassavští! Brunšvičtí! Ani krok zpátky!</span> Oslabený Hill se opřel o&nbsp;Wellingtona, Picton byl mrtev. Ve chvíli, kdy Angličané vyrvali Francouzům prapor 105. pěšího pluku, Francouzi zabili Angličanům generála Pictona kulkou do hlavy. Pro Wellingtona měla bitva dva opěrné body: Hougomont a&nbsp;Haie-Sainte; Hougomont se držel, ale hořel; Haie-Sainte padla. Z&nbsp;německé setniny, která ji hájila, zbylo jenom dvaačtyřicet vojáků; všichni důstojníci krom pěti byli mrtvi nebo zjímáni. V&nbsp;jedné stodole byly povražděny tři tisíce bojovníků. Francouzský bubeníček v&nbsp;ní zabil seržanta anglické gardy, nejlepšího anglického boxera, který měl mezi svými druhy pověst nezranitelného. Baring musil ustoupit; Alten byl rozsekán šavlí. Bylo ztraceno mnoho praporů, z&nbsp;nich jeden z&nbsp;divize Altenovy a&nbsp;jeden prapor lüneburského pluku; nesl jej princ z&nbsp;rodiny von Zweibrücken. Z&nbsp;šedivých Skotů nezůstal ani jediný; těžcí dragouni Ponsonbyovi byli posekáni. Tato statečná jízda podlehla Broovým hulánům a&nbsp;Traversovým kyrysníkům; z&nbsp;dvanácti set koní zůstalo jenom šest set; ze tří podplukovníků dva padli, Hamilton byl raněn, Mater zabit. Ponsonby padl, proboden sedmi ranami. Gordon byl mrtev, March byl mrtev. Dvě divize, pátá a&nbsp;šestá, byly zničeny.</p>
			<p class="MLP-text para-style-override-1">Jakmile byl Hougomont obklíčen a&nbsp;Haie-Sainte padla, zůstal jen jeden uzel, střed. Uzel se stále držel. Wellington jej zesílil. Povolal tam Hilla od Merbe-Braine, a&nbsp;Chasséa od Braine-l’Alleud.</p>
			<p class="MLP-text para-style-override-1">Střed anglického vojska, trochu vypouklý, velmi hustý a&nbsp;celistvý, měl silné postavení. Zabíral montsaintjeanskou planinu, maje za sebou vesnici a&nbsp;před sebou svah, tehdy dosti srázný. Opíral se o&nbsp;důkladný kamenný dům, který tenkrát patřil k&nbsp;panskému statku v&nbsp;Nivelles a&nbsp;stál na křižovatce několika cest; stavba ze šestnáctého století byla tak mohutná, že se kule od ní odrážely, aniž ji pobořily. Tu a&nbsp;tam kolem planiny vysekali Angličané křoví, v&nbsp;hlohových plotech vyřezali střílny, mezi dvě větve ukryli jícen děla a&nbsp;navršili na ně roští. Jejich dělostřelectvo bylo nastraženo v&nbsp;křoví. Ta punská práce, nepopiratelně dovolená ve válce, která připouští léčku, byla tak dobře vykonána, že Haxo, kterého císař poslal v&nbsp;devět hodin na obhlídku nepřátelských baterií, nic neviděl a&nbsp;vrátil se k&nbsp;Napoleonovi s&nbsp;hlášením, že nikde nejsou překážky kromě dvou barikád, které zatarasují cesty od Nivelles a&nbsp;Genappe. Bylo to v&nbsp;době, kdy obilí dozrávalo; na okraji planiny ležel v&nbsp;obilí 95. prapor Kemptovy brigády, ozbrojený karabinami.</p>
			<p class="MLP-text para-style-override-1">Takto zajištěný a&nbsp;zezadu podepřený střed anglicko-holandského vojska měl dobrou pozici.</p>
			<p class="MLP-text para-style-override-1">Bolavým místem tohoto postavení byl les u&nbsp;Soignes, který se tehdy táhl až k&nbsp;bojišti a&nbsp;byl přerušen rybníky u&nbsp;Groenendaelu a&nbsp;u&nbsp;Boitsfortu. Tam vojsko nemohlo ustupovat, aniž se rozptýlilo; pluky by se byly ihned roztrhly. Dělostřelectvo by bylo zapadlo do močálu. Ústup by se tam byl zvrhl podle názoru několika odborníků, popíraného jinými, ve zmatený útěk.</p>
			<p class="MLP-text para-style-override-1">K&nbsp;tomuto středu připojil Wellington brigádu Chasséovu, odvolanou z&nbsp;pravého křídla, a&nbsp;brigádu Winckovu, odvolanou z&nbsp;levého křídla, a&nbsp;navíc ještě Clintonovu divizi. Svým Angličanům, Halkettovým plukům, Mitchellově brigádě, Maitlandovým gardám dal na oporu a&nbsp;posilu brunšvickou pěchotu a&nbsp;nassavské vojsko, Kielmanseggovy Hannoverany a&nbsp;Omptedovy Němce. Takto měl při ruce šestadvacet praporů. <span class="MLP-znak-kurziva-11b">Pravé křídlo</span>, jak říká Charras,<span class="char-style-override-4"><a id="footnote-3409-97-backlink" class="footnote-link" href="#footnote-3409-97">97</a></span> <span class="MLP-znak-kurziva-11b">bylo přiraženo za střed.</span> Ohromná baterie byla zakryta pytli s&nbsp;hlínou v&nbsp;místě, kde je dnes takzvané „Waterlooské muzeum“. V&nbsp;proláklině měl Wellington ještě gardu Somersetových dragounů, čtrnáct set koní. Byla to druhá polovina vším právem slavné anglické jízdy. Po zničení Ponsonbyho zůstal Somerset.</p>
			<p class="MLP-text para-style-override-1">Baterie, která v&nbsp;pohotovosti mohla být skoro tvrzí, stála za velmi nízkou zahradní zdí, chvatně obloženou vrstvou pytlů s&nbsp;pískem a&nbsp;chráněnou širokým náspem. Opevnění nebylo dokončeno; nebyl čas zarazit kůly do země.</p>
			<p class="MLP-text para-style-override-1">Wellington neklidný, ale chladnokrevný, seděl na koni a&nbsp;zůstal na něm sedět celý den. Bitvu řídil z&nbsp;místa nedaleko starého mlýna u&nbsp;Mont-Saint-Jean, který dodnes stojí, pod jilmem, který později nějaký Angličan, nadšený vandal, koupil za dvě stě franků, porazil a&nbsp;odvezl. Wellington tu stál chladnokrevně jako pravý hrdina. Kulky pršely. Vedle něho padl pobočník Gordon. Lord Hill ukázal na granát, který vybuchl, a&nbsp;řekl: „Mylorde, jaká jsou vaše nařízení a&nbsp;jaké rozkazy nám tu necháte pro případ, že se dáte zabít?“&nbsp;– <span class="MLP-znak-kurziva-11b">„Dělat to, co já,“</span> odpověděl Wellington. Clintonovi řekl stručně: <span class="MLP-znak-kurziva-11b">„Vytrvat zde do posledního muže.“</span> Den zřejmě nevěštil nic dobrého. Wellington křičel na své staré druhy od Talavery, Vittorie a&nbsp;Salamanky: „<span class="MLP-znak-kurziva-11b">Boys</span> (chlapci)! <span class="MLP-znak-kurziva-11b">Kdo by chtěl utíkat? Myslete na starou Anglii!</span>“</p>
			<p class="MLP-text para-style-override-1">Ke čtvrté hodině se anglická fronta stáhla zpět. Náhle bylo na hřebenu planiny vidět jenom dělostřelectvo a&nbsp;harcovníky, ostatní zmizeli; pluky zahnané granáty a&nbsp;francouzskými kulkami se stáhly do údolí, které ještě dnes protíná pěšina od montsaintjeanského statku; nastal ústup, anglická bitevní čára uhnula, Wellington se stáhl zpátky.&nbsp;– „Začátek ústupu!“ zvolal Napoleon.</p>
			<p id="toc_marker-2-1-7" class="MLP-uroven3-nadpis para-style-override-1">(7) <br/>Napoleon v&nbsp;dobré náladě</p>
			<p class="MLP-text-bez1radku para-style-override-1">Ačkoliv byl císař nemocen a&nbsp;pro menší potíže se mu těžko<a id="x.19582"></a> sedělo na koni, nebyl nikdy v&nbsp;tak dobré míře jako toho dne. Ve své nevyzpytatelnosti se od samého rána usmíval. Ta hluboká duše pod mramorovou maskou 18. června 1815 oslepivě zářila. Muž zamračený u&nbsp;Slavkova byl veselý u&nbsp;Waterloo. Největší oblíbenci osudu často jednají obráceně. Na naše radosti padá stín. Poslední úsměv patří Bohu.</p>
			<p class="MLP-text para-style-override-1"><span class="MLP-znak-kurziva-11b">Ridet Caesar, Pompeius flebit</span><span class="char-style-override-4"><a id="footnote-3409-98-backlink" class="footnote-link" href="#footnote-3409-98">98</a></span>, říkali vojáci legie Fulminatrix. Tentokrát snad Pompeius neplakal, ale je jisto, že se Caesar smál. V&nbsp;předvečer bitvy, v&nbsp;jednu hodinu v&nbsp;noci, za bouře a&nbsp;deště Napoleon s&nbsp;Bertrandem koňmo prozkoumal pahorky kolem Rossomme a&nbsp;byl spokojen, když viděl dlouhou řadu anglických ohňů, které ozařovaly celý obzor od Frischemontu k&nbsp;Braine-l’Alleud; zdálo se mu, že se osud, jejž vyzval na určitý den, přesně dostavil na bitevní pole waterlooské. Napoleon zarazil koně, zůstal nějaký čas bez hnutí, dívaje se na blesky a&nbsp;naslouchaje hromu; bylo slyšet, jak tento fatalista prohodil do temnoty dvě záhadná slova: „Jsme dohodnuti.“ Napoleon se klamal. Už dohodnuti nebyli.</p>
			<p class="MLP-text para-style-override-1">Neusnul ani na minutu, každá vteřina té noci znamenala pro něho radost. Projel celou čáru hlavních stráží a&nbsp;tu a&nbsp;tam se zastavil a&nbsp;promluvil s&nbsp;hlídkami. V&nbsp;půl třetí zaslechl u&nbsp;hougomontského lesa kroky pochodující kolony; na okamžik uvěřil, že Wellington ustupuje. Řekl Bertrandovi: <span class="MLP-znak-kurziva-11b">To zadní anglický voj se chystá ustoupit. Zajmu šest tisíc Angličanů, kteří právě přistáli v&nbsp;Ostende</span>. Mluvil nadšeně; měl zase ono sebevědomé rozpoložení, jaké cítil 1. března po vylodění, když v&nbsp;Juanském zálivu ukázal vrchnímu maršálovi nadšeného vesničana, a&nbsp;zvolal: <span class="MLP-znak-kurziva-11b">Vidíte. Bertrande, už tu máme posilu!</span>&nbsp;– V&nbsp;noci ze 17. na 18. června se Wellingtonovi posmíval. <span class="MLP-znak-kurziva-11b">Ten Angličánek musí dostat za vyučenou</span>, řekl. Lilo jako z&nbsp;konve, hřmělo a&nbsp;císař mluvil.</p>
			<p class="MLP-text para-style-override-1">V&nbsp;půl čtvrté ráno byl vyveden z&nbsp;jednoho klamu: důstojníci vyslaní na obhlídku mu ohlásili, že nepřítel neustupuje. Nic se nehýbalo; ani jeden oheň v&nbsp;táboře nebyl uhašen. Anglické vojsko spalo. Na zemi bylo naprosté ticho; jen na obloze byl hluk. Ve čtyři hodiny jízdní zvědové přivedli venkovana; venkovan dělal průvodce jedné jízdní anglické brigádě, snad brigádě Vivianově, která měla obsadit pozici u&nbsp;vesnice Ohainu na konci levého křídla. V&nbsp;pět hodin mu dva belgičtí zběhové oznámili, že právě utekli od svého pluku a&nbsp;že se anglické vojsko chystá k&nbsp;boji. <span class="MLP-znak-kurziva-11b">Tím lépe!</span> zvolal Napoleon. <span class="MLP-znak-kurziva-11b">Raději je porazím, než odrazím.</span></p>
			<p class="MLP-text para-style-override-1">Ráno na svahu, podle něhož se zahýbá cesta do Plancenoit, sestoupil z&nbsp;koně do bláta, ze statku v&nbsp;Rossomme si dal přinést kuchyňský stůl a&nbsp;venkovskou židli, posadil se, pod nohama otep slámy místo koberce, rozložil na stole mapu bitevního pole a&nbsp;řekl Soultovi: <span class="MLP-znak-kurziva-11b">Pěkná šachovnice!</span></p>
			<p class="MLP-text para-style-override-1">Ráno pro noční deště nemohly dojet zásobovací vozy, které zabředly v&nbsp;rozbahnělých cestách; zmoklé a&nbsp;nevyspalé vojsko mělo hlad; to však nezabránilo Napoleonovi, aby vesele nezavolal na Neye: <span class="MLP-znak-kurziva-11b">Máme devadesát procent naděje.</span> V&nbsp;osm hodin přinesli císařovi snídani. Pozval k&nbsp;ní několik generálů. Při snídani se vyprávělo, že večer předtím byl Wellington v&nbsp;Bruselu na plesu u&nbsp;vévodkyně z&nbsp;Richmondu, a&nbsp;Soult, drsný válečník s&nbsp;obličejem arcibiskupa, řekl: <span class="MLP-znak-kurziva-11b">Ples bude až dnes.</span> Císař si tropil žerty z&nbsp;Neye, který pravil: <span class="MLP-znak-kurziva-11b">Wellington nebude tak hloupý, aby čekal na Vaše Veličenstvo.</span> Ostatně to byl Napoleonův způsob. <span class="MLP-znak-kurziva-11b">Rád žertoval</span>, říká Fleury de Chaboulon. <span class="MLP-znak-kurziva-11b">Základní rys jeho povahy byla dobrá mysl,</span> říká Gourgaud. <span class="MLP-znak-kurziva-11b">Jeho žerty bývaly spíš podivínské než duchaplné</span>, poznamenává Benjamin Constant. Vtipy toho obra stojí za to, abychom se u&nbsp;nich pozdrželi. Svým granátníkům říkal „bručouni“; štípal je do uší a&nbsp;tahal za kníry. <span class="MLP-znak-kurziva-11b">Císař si nás pořád dobíral,</span> řekl jeden z&nbsp;nich. 27. února 1815 potkala francouzská válečná briga <span class="char-style-override-1">Zéphir</span> na širém moři brigu <span class="MLP-znak-kurziva-11b">Inconstant,</span> na níž se Napoleon potají vracel z&nbsp;Elby do Francie, a&nbsp;její posádka se zeptala posádky <span class="MLP-znak-kurziva-11b">Inconstantu</span> na zprávy o&nbsp;Napoleonovi; císař, který měl v&nbsp;tu chvíli na hlavě klobouk s&nbsp;bílou a&nbsp;červenou kokardou, posetou včelami, jak ji začal nosit na Elbě, vzal se smíchem hlásnou troubu a&nbsp;sám odpověděl: <span class="MLP-znak-kurziva-11b">Císař se má dobře</span>. Kdo takto žertuje, dovede se vypořádat se všemi událostmi. I&nbsp;při snídani u&nbsp;Waterloo se Napoleon několikrát zasmál. Po snídani asi čtvrt hodiny přemýšlel, potom si dva generálové s&nbsp;perem v&nbsp;ruce a&nbsp;s&nbsp;papírem na kolenou sedli před něho na otep slámy a&nbsp;císař jim diktoval bitevní rozkaz.</p>
			<p class="MLP-text para-style-override-1">V&nbsp;devět hodin, ve chvíli, kdy se francouzská armáda, rozestavená do oddílů, dala v&nbsp;pěti kolonách do pohybu a&nbsp;divize se rozvinuly, každá po dvou řadách, s&nbsp;dělostřelectvem mezi brigádami, a&nbsp;pochodovaly s&nbsp;hudbou v&nbsp;čele, za zvuků bubnů a&nbsp;trumpet&nbsp;– armáda mohutná, početná, veselá, na obzoru podobná moři helmic, šavlí a&nbsp;bajonetů&nbsp;–, zvolal dojatý císař dvakrát za sebou: „Skvělé! Skvělé!“</p>
			<p class="MLP-text para-style-override-1"><span>Od devíti hodin do půl jedenácté zaujala celá armáda bitevní postavení, což se zdá neuvěřitelné, seřadila se na šesti liniích a&nbsp;utvořila, abychom opakovali císařovo označení, „obrazec šesti V“. Když se za naprostého ticha, které předchází bouři a&nbsp;vřavě, utvořila fronta a&nbsp;císař sledoval tři baterie ze dvanácti, které se na jeho rozkaz oddělily od tří armádních sborů Erlonova, Reillova a&nbsp;Lobauova a&nbsp;byly určeny zahájit útok na Mont-Saint-Jean, kde se křižují cesty do Nivelles a&nbsp;Genappe, popadl císař poblíž stojícího Haxe za rameno a&nbsp;řekl:</span></p>
			<p class="MLP-text--I para-style-override-1">„Hleďte, generále, čtyřiadvacet krasavic.“</p>
			<p class="MLP-text para-style-override-1">Byl si jist výsledkem boje a&nbsp;s&nbsp;úsměvem povzbuzoval setninu zákopníků prvního sboru, která pochodovala mimo něho a&nbsp;měla se podle rozkazu opevnit v&nbsp;Mont-Saint-Jean, jakmile vesnice padne. Jasná nálada byla zkalena jen vyslovením vysokomyslného soucitu; když totiž císař viděl, jak se po levici, v&nbsp;místech, kde je dnes velký náhrobek, šikují báječní šediví Skoti na nádherných koních, řekl: <span class="MLP-znak-kurziva-11b">Bude jich škoda.</span></p>
			<p class="MLP-text para-style-override-1">Potom nasedl na koně, zamířil přes Rossomme a&nbsp;za pozorovatelnu si vybral úzký travnatý hřeben vpravo od silnice z&nbsp;Genappe do Bruselu; to bylo jeho druhé stanoviště během bitvy. Třetí stanoviště mezi Belle-Alliance a&nbsp;Haie-Sainte, na němž byl v&nbsp;sedm hodin večer, působí strašidelně. Je to dosti vysoký pahorek, který najdete ještě dnes a&nbsp;za nímž byla ukryta garda. Kolem tohoto pahorku se kulky odrážely od dlážděné silnice až k&nbsp;Napoleonovi. Jako u&nbsp;Brienne, tak i&nbsp;zde mu nad hlavou hvízdaly kule a&nbsp;kartáče. Na místě, kde stály nohy jeho koně, lidé později sbírali kulky, staré čepele šavlí a&nbsp;znetvořené náboje, všechno prožrané rzí. <span class="MLP-znak-kurziva-11b">Scabra rubigine</span><span class="char-style-override-4"><a id="footnote-3409-99-backlink" class="footnote-link" href="#footnote-3409-99">99</a></span>. Před několika lety tam vykopali ještě nevybuchlý šedesátiliberní granát, jehož doutnák se ulomil u&nbsp;samého pláště.</p>
			<p class="MLP-text para-style-override-1">Na tomto posledním stanovišti řekl císař svému vyděšenému průvodci Lacostovi, nepřátelsky smýšlejícímu sedlákovi, přivázanému k&nbsp;husarovu sedlu, který se lekal vybuchujících granátů a&nbsp;schovával se za husara: <span class="MLP-znak-kurziva-11b">Hlupáku! Styď se; takhle se dáš zabít zezadu</span>. Prohrabávaje písek, sám autor těchto řádků našel v&nbsp;sypké půdě pahorku zbytky hrdla pumy, zčernalé za uplynulých šestačtyřicet let, a&nbsp;kusy starého železa, které se v&nbsp;prstech lámaly jako bezové duše.</p>
			<p class="MLP-text para-style-override-1">Všelijak zvlněná planina, na níž se srazil Napoleon s&nbsp;Welling­tonem, už není, jak bývávala; nikdo už neví, jak vypadala 18. června&nbsp;1815. Když z&nbsp;té smutné pláně stavitelé vzali všechno to, z&nbsp;čeho zbudovali památník, zbavili ji její skutečné podoby, a&nbsp;zmatená historie se v&nbsp;ní již nevyzná. Ve snaze ji oslavit ji znetvořili. Když Wellington o&nbsp;dvě léta později viděl Waterloo, zvolal: <span class="MLP-znak-kurziva-11b">Změnili mi bojiště.</span> Tam, kde je dnes hliněná pyramida se lvem na vrcholu, byl hřeben, který se směrem k&nbsp;nivellské silnici snižoval ve schůdný svah, ale směrem ke genappské silnici se měnil ve sráz. Výška toho srázu se dá ještě dnes změřit výškou dvou pahorků, dvou velkých hrobů, které zužují cestu z&nbsp;Genappe do Bruselu; jeden, ten vlevo, je hrob anglický, druhý, vpravo, německý. Francouzská mohyla tu není. Pro Francii je hrobem celá pláň. Díky tisícům a&nbsp;tisícům vozů půdy, použité k&nbsp;navršení kopečku padesát stop vysokého, který má půl míle v&nbsp;obvodu, je dnes montsaintjeanská planina přístupná po mírném svahu; v&nbsp;den bitvy tu byl, obzvláště směrem k&nbsp;Haie-Sainte, ostrý a&nbsp;obtížný sráz. Svah byl tak příkrý, že angličtí dělostřelci neviděli pod sebou na dně údolí statek, střed boje. 18. června 1815 ještě ty příkré svahy rozerval lijavec, bláto ztěžovalo výstup, vojáci nejenže nesnadno postupovali, ale přímo zapadali do bláta. Po celé délce hřebenu náhorní roviny se táhl jakýsi příkop, pro vzdáleného pozorovatele neviditelný.</p>
			<p class="MLP-text para-style-override-1">Co to bylo za příkop? Povězme to. Braine-FAlleud je belgická vesnice stejně jako Ohain. Obě vesnice, ukryté v&nbsp;proláklině, jsou spojeny cestou, asi půldruhé míle dlouhou, která přetíná mírně zvlněnou pláň a&nbsp;často sestupuje a&nbsp;prodírá se mezi vršky jako brázda, takže na některých místech je to roklina. V&nbsp;roce 1815 jako dnes zařezávala se ta cesta do hřebenu náhorní roviny montsaintjeanské mezi silnicemi do Genappe a&nbsp;do Nivelles; jenomže dnes se octla pěšina téměř na úrovni pláně; tehdy to byl úvoz. Později jeho oba břehy odkopali a&nbsp;materiál použili pro waterlooskou mohylu. I&nbsp;dnes se cesta místy zařezává až dvanáct stop hluboko. Kdysi se její příliš příkré svahy v&nbsp;zimě a&nbsp;za lijavců tu a&nbsp;tam sesouvaly. Často se tam přihodilo neštěstí. Cesta směrem do Braine-l’Alleud se tak zužovala, že tam byl jednou chodec rozdrcen vozem, jak to připomíná nedaleko hřbitova stojící kříž se jménem zemřelého <span class="MLP-znak-kurziva-11b">Pana Bernarda Debreye, kupce z&nbsp;Bruselu</span>, a&nbsp;datem neštěstí únor 1637. Pěšina byla tak hluboká, že tam byl zasypán uvolněným svahem sedlák Mathieu Nicaise, jak oznamuje jiný kamenný kříž. Hořejší část kříže urazili, ale převrácený podstavec ještě dnes leží v&nbsp;trávě na svahu vlevo od silnice mezi Haie-Sainte a&nbsp;montsaintjeanským statkem.</p>
			<p class="MLP-text para-style-override-1">Tento úvoz lemující montsaintjeanský hřeben, úplně skrytý očím pozorovatele&nbsp;– tuto netušenou rozsedlinu na vrcholu planiny, vozovou kolej ztrácející se v&nbsp;půdě&nbsp;–, nebylo v&nbsp;den bitvy vidět, a&nbsp;proto byl strašlivý.</p>
			<p id="toc_marker-2-1-8" class="MLP-uroven3-nadpis para-style-override-1">(8) <br/>Císař se vyptává průvodce Lacosta</p>
			<p class="MLP-text-bez1radku para-style-override-1">Toho waterlooského rána si Napoleon důvěřoval.</p>
			<p class="MLP-text para-style-override-1">Měl proč; bitevní plán, jejž sám vypracoval, byl vskutku obdivuhodný.</p>
			<p class="MLP-text para-style-override-1">Jakmile se jednou bitva rozpoutala, měnila každou chvíli svou tvář: odpor Hougomontu, vytrvalost Haie-Sainte, Bauduinova smrt, Foy vyřazený z&nbsp;boje, neočekávaná hradba nepřátel, o&nbsp;niž se rozbila Soyova brigáda, osudná zbrklost Guilleminota, který neměl ani petardy, ani pytle s&nbsp;prachem, uváznutí baterií v&nbsp;bahně, patnáct děl bez ochranného doprovodu, které Uxbridge svalil do úvozu, nepatrný účinek bomb, mířících do anglických řad, kde se zasekly do rozmáčené půdy a&nbsp;vytvářely jen sopky bahna a&nbsp;gejzíry bláta, zbytečnost Piréova zásahu u&nbsp;Braine-l’Alleud, skoro úplné vyřazení celého jezdectva&nbsp;– patnácti škadron jízdy, nedostatečný útok na pravé anglické křídlo, nepodařený průlom levého anglického křídla, podivný omyl Neye, který místo aby rozvinul čtyři divize prvního sboru, natěsnal je do sedmadvaceti hustých řad ve frontách po dvou stech mužích, vydaných takto napospas strašlivým účinkům střelby, nesehrané útočné kolony, baterie příliš brzy odkrytá z&nbsp;boku, neschopnost Bourgeoisova, Donzelotova a&nbsp;Duruttova; odražení Quiota, poranění Vieuxe, toho obra, který právě vyšel z&nbsp;polytechniky a&nbsp;byl zraněn ve chvíli, kdy sekyrou vyrazil vrata statku Haie-Sainte pod palbou anglické barikády, tarasící ohbí cesty z&nbsp;Genappe do Bruselu, Marcognetova divize sevřená mezi pěchotu a&nbsp;jízdu, do níž Best a&nbsp;Pack stříleli zblízka z&nbsp;obilí a&nbsp;kterou Ponsonby napadl šavlemi; jeho umlčená baterie sedmi děl; princ sasko-výmarský, který hájil a&nbsp;přes úsilí knížete Erlona uhájil Frischemont a&nbsp;Smohain, ztráta praporu 105. pluku, ztráta praporu 45. pluku, černý pruský husar zadržený běžci výzvědné kolony tří set střelců, kteří obsadili cestu mezi Wavre a&nbsp;Plancenoit, znepokojující podrobnosti, o&nbsp;nichž jim ten husar pověděl, zpoždění Grouchyovo, patnáct set zabitých ani ne za půl hodiny v&nbsp;hougomontském sadu, osmnáct set mužů padlých ještě v&nbsp;kratší době u&nbsp;Haie-Sainte, celá ta vichřice příhod, které se odvíjely v&nbsp;bitevních obrazech před Napoleonem, stěží zkalila jeho pohled a&nbsp;vůbec nezachmuřila sebejistý výraz císaře. Napoleon byl zvyklý upřeně pozorovat boj. Nikdy nesčítal bolestné podrobnosti; číslice pro něho znamenaly málo, jestliže daly očekávaný součet&nbsp;– vítězství; nedal se znepokojit neslibným začátkem, protože si byl jist, že se konec podrobí jeho vůli; dovedl vyčkávat, pokládal se za člověka, který je mimo všechnu pochybnost, a&nbsp;s&nbsp;osudem zacházel jako rovný s&nbsp;rovným, tak jako by mu říkal: ty se neopovážíš.</p>
			<p class="MLP-text para-style-override-1">Napoleon, zpola světlo, zpola temno, se cítil chráněn v&nbsp;dobru a&nbsp;trpěn ve zlu. Měl&nbsp;– nebo se domníval, že má&nbsp;– s&nbsp;osudem úmluvu, bylo by možno skoro říci spoluúčast na událostech, obdobnou bájeslovné nezranitelnosti.</p>
			<p class="MLP-text para-style-override-1">Zdá se však, že ten, kdo měl za sebou Berezinu, Lipsko a&nbsp;Fon­tainebleau, by se měl mít před Waterloo na pozoru. V&nbsp;hlubině nebes bylo možno postřehnout tajemné svraštění obočí.</p>
			<p class="MLP-text para-style-override-1">V&nbsp;okamžiku, kdy se Wellington stáhl, Napoleon se zachvěl. Náhle viděl, jak se montsaintjeanská planina vyprazdňuje a&nbsp;jak bitevní čára anglického vojska mizí. Spojovala se, ale uhýbala. Císař se napolo postavil ve třmenech. Záblesk vítězství mu šlehl v&nbsp;očích.</p>
			<p class="MLP-text para-style-override-1">Zatlačit Wellingtona k&nbsp;soigneskému lesu a&nbsp;zničit ho by znamenalo úplnou porážku Anglie; Kreščak, Poitiers<span class="char-style-override-4"><a id="footnote-3409-100-backlink" class="footnote-link" href="#footnote-3409-100">100</a></span>, Malplaquet<span class="char-style-override-4"><a id="footnote-3409-101-backlink" class="footnote-link" href="#footnote-3409-101">101</a></span> a&nbsp;Ramillies<span class="char-style-override-4"><a id="footnote-3409-102-backlink" class="footnote-link" href="#footnote-3409-102">102</a></span> by byly odčiněny. Muž od Marenga by smazal Azincourt<span class="char-style-override-4"><a id="footnote-3409-103-backlink" class="footnote-link" href="#footnote-3409-103">103</a></span>.</p>
			<p class="MLP-text para-style-override-1">Císař, přemítaje o&nbsp;tomto hrozném obratu, si dalekohledem prohlédl všechna důležitá místa bojiště. Jeho garda se zbraní u&nbsp;nohy hleděla na něho se zbožnou úctou. Přemýšlel; prohlížel úbočí, všímal si svahů, zkoumal skupiny stromů, lány žita, stezku; zdálo se, že počítá každý keř. Upřeně se zadíval na anglický zátaras obou silnic, na dvě hromady pokácených stromů na silnici z&nbsp;Genappe nad Haie-Sainte, chráněnou dvěma děly, jedinými, která z&nbsp;celého anglického dělostřelectva mířila do hloubi bojiště, a&nbsp;na zabarikádovanou nivelleskou silnici, kde se třpytily bajonety Holanďanů z&nbsp;brigády Chasséovy. U&nbsp;této barikády spatřil starou obílenou kapli sv. Mikuláše, která je v&nbsp;ohbí spojovací cesty na Braine-l’Alleud. Napoleon se naklonil a&nbsp;polohlasně promluvil na průvodce Lacosta. Průvodce zavrtěl hlavou, snad zrádně.</p>
			<p class="MLP-text para-style-override-1">Císař se vzpřímil a&nbsp;zamyslil.</p>
			<p class="MLP-text para-style-override-1">Wellington ustupoval. Zbývalo ho při tom ústupu rozdrtit.</p>
			<p class="MLP-text para-style-override-1">Napoleon se prudce otočil a&nbsp;vyslal do Paříže rychlého posla, aby tam oznámil, že bitva je vyhrána.</p>
			<p class="MLP-text para-style-override-1">Napoleon byl génius, který srší blesky.</p>
			<p class="MLP-text para-style-override-1">Dal rozkaz Milhaudovým kyrysníkům, aby se zmocnili montsaintjeanské planiny.</p>
			<p id="toc_marker-2-1-9" class="MLP-uroven3-nadpis para-style-override-1">(9) <br/>Překvapení</p>
			<p class="MLP-text-bez1radku para-style-override-1"><span>Bylo jich tři tisíce pět set. Tvořili frontu čtvrt míle širokou. Obro­vití muži na obrovských koních. Šestadvacet škadron. Jako oporu měli za sebou divizi Lefebvre-Desnouettesovu, sto šest vybraných četníků, gardové myslivce&nbsp;– jedenáct set sedmadevadesát mužů&nbsp;– a&nbsp;gardové hulány&nbsp;– osm set osmdesát mužů. Přilby měli bez chocholů a&nbsp;kyrysy z&nbsp;železného plechu, v&nbsp;pouzdrech u&nbsp;sedla bambitky a&nbsp;dlouhé palaše. Celá armáda na ně s&nbsp;obdivem hleděla, když v&nbsp;devět hodin ráno za troubení polnic a&nbsp;za vyhrávání písně </span><span class="MLP-znak-kurziva-11b">Bděme nad spásou císařství</span><span> nastupovali v&nbsp;hustých kolonách s&nbsp;jednou ze svých baterií po boku a&nbsp;s&nbsp;druhou ve středu, a&nbsp;začali se rozvinovat v&nbsp;dvojí řadě mezi silnicí z&nbsp;Genappe a&nbsp;z&nbsp;Frischemontu, zaujímajíce bitevní postavení v&nbsp;té mohutné druhé linii, tak důmyslně sestavené Napoleonem, která Kellermannovými kyrysníky nalevo a&nbsp;kyrysníky Milhaudovými napravo měla, možno říci, dvě železná křídla.</span></p>
			<p class="MLP-text para-style-override-1">Pobočník Bernard jim donesl císařův rozkaz. Ney tasil meč a&nbsp;postavil se v&nbsp;čelo. Ohromné škadrony se daly do pohybu.</p>
			<p class="MLP-text para-style-override-1">Byla to strašlivá podívaná.</p>
			<p class="MLP-text para-style-override-1"><span>Všechna ta jízda se zdviženými šavlemi, s&nbsp;vlajícími prapory a&nbsp;za troubení polnic, rozdělená v&nbsp;proudech po divizích, postupovala jedním pohybem a&nbsp;jako jeden muž po návrší Belle-Alliance s&nbsp;přesností bronzového berana, který otvírá průlom; vrhala se v&nbsp;tento hrozný úval, kde už tolik mužů padlo, mizela v&nbsp;dýmu a&nbsp;objevila se na druhém svahu údolí, stále hustá a&nbsp;pevná, klusala mrakem kartáčů, který se na ni sypal, po děsném blátivém svahu montsaintjeanské planiny, vážná, hrozivá, neproniknutelná; mezi palbou mušket a&nbsp;děl bylo slyšet její obrovitý dusot. Protože to byly dvě divize, postupovaly ve dvou proudech; Wathierova divize se dala vpravo, Delordova vlevo. Zdálky to vypadalo, jako by se k&nbsp;hřebenu planiny plazily dvě nesmírné ocelové užovky. Prošli bitvou jako zjevení.</span></p>
			<p class="MLP-text para-style-override-1">Nic podobného nebylo nikdy vidět od té doby, co těžká francouzská jízda dobyla velkou redutu v&nbsp;Moskvě; Murat chyběl, ale byl tu Ney. Zdálo se, že se ta masa proměnila v&nbsp;obludu, která má jednu duši. Škadrona za škadronou se vlnila a&nbsp;vzdouvala jako prstenec polypa. Bylo je tu a&nbsp;tam vidět protrženými chuchvalci dýmu. Směsice přilb, výkřiků, šavlí, zděšené vzpínání koní zapřažených k&nbsp;dělům a&nbsp;fanfáry, vřava ukázněná a&nbsp;strašlivá; a&nbsp;nad tím kyrysy jako šupiny hydry.</p>
			<p class="MLP-text para-style-override-1">Líčení zní jako příběh z&nbsp;jiného věku. Něco podobného tomuto obrazu se určitě objevuje ve starých orfických epopejích, které vypravují o&nbsp;hippantropech, titánech s&nbsp;lidskou podobou a&nbsp;koňským tělem, kteří tryskem dusali po svazích Olympu, strašní, nezranitelní, vznešení, půl bozi, půl zvířata.</p>
			<p class="MLP-text para-style-override-1"><span>Podivnou číselnou shodou se šestadvacet praporů anglické pěchoty chystalo uvítat šestadvacet francouzských škadron. Anglická pěchota sešikovaná za hřebenem náhorní roviny pod záštitou zamaskované baterie do třinácti čtverhranů, dva prapory v&nbsp;každém z&nbsp;nich, ve dvou bitevních řadách, v&nbsp;první sedm čtverhranů, v&nbsp;druhé šest, čekala s&nbsp;kolbou na ramenou a&nbsp;klidně, mlčky a&nbsp;nehybně číhala, kdo jí přijde do rány. Pěchota neviděla kyrysníky a&nbsp;kyrysníci </span><span>neviděli</span><span> ji. Naslouchala hukotu příboje francouzské jízdy. Slyšela, jak </span><span>mohutní</span><span> hluk tří tisíců koní, střídavý a&nbsp;pravidelný dusot pádících kopyt, třesk kyrysů, řinčení šavlí a&nbsp;divoké oddychování. Nastalo hrozivé ticho; nad hřebenem se zčistajasna objevila dlouhá řada vztyčených rukou mávajících šavlemi, pak se zaleskly přilby, polnice a&nbsp;prapory a&nbsp;tři tisíce hlav s&nbsp;šedivými kníry vzkřiklo: „Ať žije císař!“ Nato celá jízda vyrazila na náhorní planinu; znělo to jako zemětřesení.</span></p>
			<p class="MLP-text para-style-override-1"><span>Náhle, tragická událost! Proti levému anglickému křídlu, tedy na našem pravém, se čelo kolony kyrysníků se strašným výkřikem vzepjalo. Když se jezdci, rozběsnění zápalem a&nbsp;cvalem, dostali na vrchol hřebenu a&nbsp;chystali se napadnout nepřátelské čtverhrany a&nbsp;děla, zahlédli, že mezi nimi a&nbsp;Angličany je příkop&nbsp;– hrob. Hluboký ohainský úvoz.</span></p>
			<p class="MLP-text para-style-override-1">Příšerná chvíle. Před jízdou zela roklina, nečekaná, srázná, dva sáhy hluboká; druhá řada jízdy do ní srazila první a&nbsp;třetí tam vehnala druhou; koně se vzpínali, couvali, padali na hřbet, klouzali dolů všemi čtyřmi ve vzduchu, zmítali sebou, shazovali jezdce; nebylo možno couvnout zpátky, celý proud byl jako jediná střela. Síla nashromážděná, aby zničila Angličany, drtila Francouze, nelítostná rokle se nedala přejít, dokud nebyla navršena; jezdci i&nbsp;koně se tam řítili, drtíce se navzájem a&nbsp;vytvářejíce v&nbsp;jícnu jedno tělo; teprve když byl ten hrob plný živých lidí, dalo se přejít na druhou stranu; zbytek tudy přejel. Do rokliny se zřítila téměř třetina Duboisovy brigády.</p>
			<p class="MLP-text para-style-override-1">To byl počátek prohry.</p>
			<p class="MLP-text para-style-override-1">Místní tradice, která zřejmě přehání, praví, že v&nbsp;ohainské hluboké cestě bylo pohřbeno dva tisíce koní a&nbsp;patnáct set mužů. Ta číslice pravděpodobně zahrnuje všechny mrtvoly, které den po bitvě do rokliny naházeli.</p>
			<p class="MLP-text para-style-override-1">Jen mimochodem poznamenejme, že tak nešťastně skončila právě Duboisova brigáda, která hodinu předtím porazila výpadem z&nbsp;boku lüneburský prapor.</p>
			<p class="MLP-text para-style-override-1"><span>Napoleon prozkoumal terén, než poručil Milhaudovým kyrysníkům, aby podnikli útok, ale nemohl tušit, že je tam roklina, protože ta se na planině jevila jen jako brázda. Avšak poslušen vnitřního varovného hlasu a&nbsp;přiveden k&nbsp;opatrnosti bílou kapličkou, která stála v&nbsp;ohbí cesty z&nbsp;Nivelles, vyptával se průvodce Lacosta, není-li tam nějaká překážka. Průvodce odpověděl, že tam nic není. Dalo by se říci, že z&nbsp;venkovanova zavrtění hlavou vzešla Napoleonova pohroma.</span></p>
			<p class="MLP-text para-style-override-1">Došlo však ještě k&nbsp;jiným osudným okolnostem.</p>
			<p class="MLP-text para-style-override-1">Byl by mohl Napoleon tu bitvu vyhrát? Tvrdíme, že ne. Co mu stálo v&nbsp;cestě? Wellington? Nebo snad Blücher? Nikoli. Bůh.</p>
			<p class="MLP-text para-style-override-1">Zákonu devatenáctého století se příčilo, aby Bonaparte zvítězil u&nbsp;Waterloo. Chystala se řada skutečností, v&nbsp;níž už nebylo místo pro Napoleona. Nepřízeň osudu už byla dávno na obzoru.</p>
			<p class="MLP-text para-style-override-1">Nadešel čas, aby velikán padl.</p>
			<p class="MLP-text para-style-override-1"><span>Nadměrná tíha tohoto muže na váze lidských osudů porušovala rovnováhu. Tento jedinec sám o&nbsp;sobě měl větší cenu než celé pokolení. Kdyby se překrvení životních sil trvale soustřeďovalo v&nbsp;jediném mozku, kdyby se svět vešel do hlavy jediného člověka, hrozilo by civilizaci smrtelné nebezpečí. Udeřila hodina, kdy měla zasáhnout nepodplatitelná spravedlnost. Pravděpodobně si stěžovaly samy principy a&nbsp;živly, jimž jsou podrobeny gravitační síly mravního i&nbsp;hmotného řádu. Prolitá krev, přeplněné hřbitovy, uplakané ženy jsou strašliví žalobci. Trpí-li země přetížením, ozývá se v&nbsp;temnotách tajemný nářek a&nbsp;propast jej slyší.</span></p>
			<p class="MLP-text para-style-override-1">Napoleon byl obžalován před soudem nekonečna a&nbsp;o&nbsp;jeho pádu bylo rozhodnuto. Vadil Bohu.</p>
			<p class="MLP-text para-style-override-1">Waterloo není bitva; je to změna tvářnosti celého světa.</p>
			<p id="toc_marker-2-1-10" class="MLP-uroven3-nadpis para-style-override-1">(10) <br/>Mont<a id="x.19712"></a>saintjeanská náhorní planina</p>
			<p class="MLP-text-bez1radku para-style-override-1">Zároveň s&nbsp;příkopem se odkryla baterie.</p>
			<p class="MLP-text para-style-override-1">Šedesát děl a&nbsp;třináct čtverhranů pěchoty pálilo zblízka do kyrysníků, kteří se octli na dostřel. Statečný generál Delord vojensky pozdravil anglickou baterii.</p>
			<p class="MLP-text para-style-override-1">Ke čtverhranům tryskem přijelo celé anglické dělostřelectvo. Kyrysníci neměli ani kdy se zastavit. Pohroma v&nbsp;hluboké cestě je zdecimovala, ale nevzala jim odvahu. Patřili k&nbsp;lidem, jejichž srdnatost s&nbsp;ubývajícím počtem vzrůstá.</p>
			<p class="MLP-text para-style-override-1">Naprostou zkázu utrpěla jenom kolona Wathierova; kolona Delordova, kterou Ney, jako by tušil léčku, poslal oklikou nalevo, dorazila na místo v&nbsp;plném počtu.</p>
			<p class="MLP-text para-style-override-1">Kyrysníci se vrhli na anglické čtverhrany.</p>
			<p class="MLP-text para-style-override-1">Tryskem, s&nbsp;popuštěnými uzdami, se šavlemi v&nbsp;zubech, s&nbsp;pistolemi v&nbsp;rukou zaútočili.</p>
			<p class="MLP-text para-style-override-1">V&nbsp;bitvách jsou okamžiky, kdy duch zatvrdí člověka, až se voják promění v&nbsp;sochu a&nbsp;z&nbsp;vojska se stane žula. Anglické prapory se v&nbsp;zběsilém náporu nepřítele ani nepohnuly.</p>
			<p class="MLP-text para-style-override-1">Bylo to strašlivé.</p>
			<p class="MLP-text para-style-override-1">Všechny strany anglických čtverhranů byly napadeny najednou. Obklopil je šílený vír. Chladnokrevná pěchota se nehnula. První řada přivítala kyrysníky vkleče a&nbsp;s&nbsp;bajonety, druhá řada na ně střílela; za druhou řadou nabíjeli dělostřelci děla, fronta čtverhranu se otevřela, propustila vybuchující kartáč a&nbsp;znovu se zavřela. Kyrysníci je za to drtili. Jejich velcí koně se vzpínali, překračovali řady, přeskakovali přes bajonety a&nbsp;jako obři padali do středu těch čtyř živých zdí. Koule prorážely mezery v&nbsp;řadách kyrysníků, kyrysníci dělali průlomy do čtverhranů. Lidé byli drceni koňmi. Bajonety se nořily do břich kentaurů. Tím vznikaly nevídaně znetvořené rány. Čtverhrany nahlodané rozběsněnou jízdou se stahovaly, ale <span>neustupovaly.</span> Střely bez ustání pršely a&nbsp;vybuchovaly uprostřed útočníků. Byl to boj nestvůrný. Čtverhrany už nebyly prapory, ale sopečné jícny; kyrysníci už nebyli jízdou, byli vichřicí. Každý čtverhran byl sopkou napadenou mrakem; láva bojovala s&nbsp;bleskem.</p>
			<p class="MLP-text para-style-override-1">Pravý krajní čtverhran, ohrožený ze všech nejvíce, protože nebyl z&nbsp;boku chráněn, byl hned při prvním nárazu skoro vyhlazen. Byl tvořen z&nbsp;pětasedmdesátého pluku skotských horalů. Uprostřed něho seděl na bubnu dudák s&nbsp;dudami pod paží, hrál horácké písně, a&nbsp;zatímco se kolem něho vraždilo, klopil v&nbsp;naprosté nevšímavosti smutné oči, plné lesních a&nbsp;jezerních tajů. Skotové kolem něho umírali a&nbsp;ve vzpomínkách se jim zjevoval Ben Lothian jako Řekům Argos. Kyrysníkova šavle, která uťala měch i&nbsp;paži, umlčela píseň tím, že zabila pěvce.</p>
			<p class="MLP-text para-style-override-1">Kyrysníci, kterých bylo poměrně málo, protože byli oslabeni pohromou v&nbsp;rokli, měli proti sobě skoro celé anglické vojsko, ale znásobovali se, neboť každý muž vydal za deset. Však se také několik hannoverských praporů stáhlo zpátky. V&nbsp;té situaci si Wellington vzpomněl na svou jízdu. Kdyby si Napoleon v&nbsp;té vteřině vzpomněl na svou pěchotu, byl by bitvu vyhrál. To opomenutí bylo jeho osudovou chybou.</p>
			<p class="MLP-text para-style-override-1">Náhle útočící kyrysníci pocítili, že jsou sami napadeni. Anglická jízda jim vpadla do zad. Před sebou měli čtverhrany, za sebou Somerseta; jméno Somerset znamenalo čtrnáct set gardových dragounů. Somerset měl na pravém boku Dornberga s&nbsp;německou lehkou jízdou a&nbsp;na levém Tripa s&nbsp;belgickými karabiníky; kyrysníci, napadení pěchotou a&nbsp;jízdou z&nbsp;boku i&nbsp;z&nbsp;čela, zepředu i&nbsp;zezadu, musili se hájit na všech stranách. Co jim na tom sešlo? Proměnili se ve vír. Statečnost byla nevýslovná.</p>
			<p class="MLP-text para-style-override-1">Kromě toho měli za sebou stále hřímající baterii. Jinak tomu nemohlo být, protože byli zraňováni na zádech. Jeden kyrys, proděravěný kartáčem na levé lopatce, je ve sbírce, které se říká waterlooské muzeum.</p>
			<p class="MLP-text para-style-override-1">Proti takovým Francouzům se mohli postavit jen takovíto Angličané.</p>
			<p class="MLP-text para-style-override-1">Nebyl to už boj, byla to temnota, zuřivost, závratný rej vůle a&nbsp;odvahy, vichřice blýskavých šavlí. Ze čtrnácti set gardových dragounů zbylo zakrátko jenom osm set; Fuller, jejich podplukovník, klesl mrtev. Ney přispěchal s&nbsp;kopiníky a&nbsp;s&nbsp;Lefebvre-Desnouttesovými myslivci. Montsaintjeanská náhorní planina byla opanována, <span>ztracena</span> a&nbsp;znovu získána. Kyrysníci nechali jízdu a&nbsp;obrátili se proti pěchotě; nastala strašlivá vřava, aniž se zápasící od sebe odtrhli. Čtverhrany se stále držely. Snesly dvanáct útoků. Pod Neyem zabili čtyři koně. Polovina kyrysníků zůstala na planině. Boj trval dvě hodiny.</p>
			<p class="MLP-text para-style-override-1">Anglické vojsko vyšlo z&nbsp;boje hluboce otřeseno. Není o&nbsp;tom pochyby: Kdyby kyrysníci nebyli oslabeni pohromou v&nbsp;úvozové cestě, byli by prorazili střed a&nbsp;rozhodli o&nbsp;vítězství. Ona obdivuhodná jízda ohromila Clintona, který viděl bitvy u&nbsp;Talavery a&nbsp;Badajozu. Wellington, ze tří čtvrtin přemožený, statečně vyslovil svůj obdiv. Řekl polohlasně: „Skvělé!“<span class="char-style-override-4"><a id="footnote-3409-104-backlink" class="footnote-link" href="#footnote-3409-104">104</a></span></p>
			<p class="MLP-text para-style-override-1">Kyrysníci zničili sedm čtverhranů ze třinácti, ukořistili nebo zničili šedesát děl, zmocnili se šesti praporů anglických pluků, které měli tři kyrysníci a&nbsp;tři gardoví myslivci odnést před statek Belle-Alliance.</p>
			<p class="MLP-text para-style-override-1">Wellingtonovo postavení se zhoršilo. Ta podivná bitva byla jako souboj mezi dvěma rozběsněnými poraněnými muži, kdy jeden útočí, druhý stále odolává, a&nbsp;oba ztrácejí krev. Který z&nbsp;nich padne první?</p>
			<p class="MLP-text para-style-override-1">Bitva o&nbsp;náhorní rovinu pokračovala.</p>
			<p class="MLP-text para-style-override-1">Kam až pronikli kyrysníci? Nikdo nedovede říci. Jisté je, že druhý den po bitvě našli mrtvého kyrysníka i&nbsp;s&nbsp;koněm mezi trámy obecní váhy v&nbsp;Mont-Saint-Jean, právě v&nbsp;místě, kde se protínají a&nbsp;setkávají čtyři cesty, do Nivelles, Genappe, La Hulpe a&nbsp;Bruselu. Ten jezdec pronikl nepochybně anglickými řadami. Jeden z&nbsp;mužů, kteří odnášeli mrtvolu, žije dodnes v&nbsp;Mont-Saint-Jean. Jmenuje se Dehaze. Tenkrát mu bylo osmnáct let.</p>
			<p class="MLP-text para-style-override-1">Wellington cítil, že podléhá. Rozhodující okamžik se blížil.</p>
			<p class="MLP-text para-style-override-1">Kyrysníci neměli úspěch jen potud, že neprorazili střed. Náhorní rovinu měli všichni, nikdo se jí nezmocnil, zůstala vlastně z&nbsp;větší části v&nbsp;anglické moci. Wellington ovládal vesnici a&nbsp;vrchol planiny: Ney měl jenom hřeben a&nbsp;svah. Obě strany byly jako vrostlé do nešťastné půdy.</p>
			<p class="MLP-text para-style-override-1">Zdálo se však, že oslabení Angličanů je nenapravitelné. Krvácení jejich vojska bylo strašlivé. Kempt na levém křídle žádal o&nbsp;posilu. <span class="MLP-znak-kurziva-11b">Nemám ji</span>, odpověděl Wellington, <span class="MLP-znak-kurziva-11b">ať se dá zabít!</span> Téměř ve stejné chvíli podivnou shodou okolností, která dokazuje, že obě armády byly vyčerpány, žádal Ney Napoleona o&nbsp;pěchotu a&nbsp;Napoleon zvolal: <span class="MLP-znak-kurziva-11b">Pěchotu!</span> <span class="MLP-znak-kurziva-11b">Kde ji mám vzít? Mám si ji udělat?</span></p>
			<p class="MLP-text para-style-override-1">Anglická armáda byla však přece jen vyčerpanější. Vzteklý útok velkých škadron v&nbsp;železných kyrysech na ocelových hrudích rozdrtil pěchotu. Několik vojáků kolem praporu označovalo místo, kde býval kdysi pluk; praporu velel už jenom kapitán nebo poručík; Altenova divize, značně pošramocená u&nbsp;Haie-Sainte, byla skoro zničena; belgičtí odvážlivci z&nbsp;brigády Van Kluzovy leželi mrtví v&nbsp;žitě podél nivelleské silnice; nezůstalo skoro nic z&nbsp;holandských granátníků, kteří v&nbsp;roce 1811 bojovali v&nbsp;našich řadách ve Španělsku proti Wellingtonovi a&nbsp;roku 1815 společně s&nbsp;Angličany proti Napoleonovi. Důstojníci měli značné ztráty. Lord Uxbridge, který příští den dal pohřbít svou nohu, měl roztříštěné koleno. V&nbsp;bitvě kyrysníků dobojovali na francouzské straně Delord, Lhéritier, Colbert, Dnop, Travers a&nbsp;Blancard, na anglické byl Alten raněn, Barne raněn, Delancey zabit, Van Merlen zabit, Ompteda zabit, Wellingtonův generální štáb zdecimován&nbsp;– v&nbsp;té krvavé rovnováze připadl Anglii horší díl. Druhý pluk gardové pěchoty ztratil pět podplukovníků, čtyři kapitány a&nbsp;tři praporečníky; první prapor třicátého pěšího pluku ztratil čtyřiadvacet důstojníků a&nbsp;sto dvanáct mužů; devětasedmdesátý pluk horalů měl čtyřiadvacet zraněných a&nbsp;osmnáct mrtvých důstojníků, čtyři sta padesát padlých mužů. Cumberlandovi hannoverští husaři, celý pluk s&nbsp;plukovníkem Hackem v&nbsp;čele, který byl později souzen a&nbsp;sesazen, se před bojem obrátil, utekl do soigneského lesa a&nbsp;šířil zmatek až do Bruselu. Jakmile bylo patrno, že Francouzi nabývají půdy a&nbsp;že se blíží, muniční vozy, vozíky se zavazadly a&nbsp;káry plné raněných prchaly do lesa. Holanďané, napadeni šavlemi francouzské jízdy, křičeli: poplach! Od Vert-Coucou až po Groenendael, v&nbsp;délce skoro dvou mil směrem k&nbsp;Bruselu byly podle vypravování svědků, kteří jsou ještě naživu, spousty prchajících. Panika byla taková, že se jí neubránil ani Princ Condé v&nbsp;Mechelen a&nbsp;Ludvík XVIII. v&nbsp;Gentu. Kromě slabé zálohy, ukryté za polní nemocnicí zřízenou v&nbsp;montsaintjeanském dvorci, a&nbsp;kromě brigád Vivianovy a&nbsp;Vandeleurovy, které byly na levém křídle, neměl už Wellington jízdu. Leželo tam spousta rozbitých baterií. Tyto podrobnosti přiznává Siborne; a&nbsp;Pringle, který přehání, říká dokonce, že angloholandské vojsko bylo pobito až na čtyřiatřicet tisíc mužů. Železný vévoda zůstal přesto klidný, jen rty mu zesinaly. Rakouský přidělenec Vincent, španělský přidělenec Alava, přítomní bitvě v&nbsp;anglickém generálním štábu, se domnívali, že vévoda je už ztracen. V&nbsp;pět hodin Wellington vytáhl hodinky a&nbsp;bylo slyšet, jak zabručel tato neutěšená slova: Blücher nebo smrt!</p>
			<p class="MLP-text para-style-override-1">V&nbsp;tu chvíli se zaleskla na výšině směrem od Frischemontu vzdálená čára bodáků.</p>
			<p class="MLP-text para-style-override-1">Nadešel náhlý obrat gigantického dramatu.</p>
			<p id="toc_marker-2-1-11" class="MLP-uroven3-nadpis para-style-override-1">(11)<br/>Napoleon měl špatného průvodce, Bülow dobrého</p>
			<p class="MLP-text-bez1radku para-style-override-1">Známe zdrcující zklamání Napoleonovo; doufal v&nbsp;Grouchyho a&nbsp;přišel Blücher; smrt místo života.</p>
			<p class="MLP-text para-style-override-1">Osud si libuje v&nbsp;takových obratech; kdo čekal na trůn celého světa, dočkal se Svaté Heleny.</p>
			<p class="MLP-text para-style-override-1">Kdyby byl malý pasáček, který provázel Bülowa, poradil Blücherovu poručíkovi vyrazit z&nbsp;lesa na Frischemont místo na Plancenoit, byl by snad obraz devatenáctého století jiný. Bitvu u&nbsp;Waterloo by byl vyhrál Napoleon. Každou jinou cestou kromě cesty na Plancenoit by se bylo pruské vojsko dostalo k&nbsp;rokli, kterou dělostřelectvo nemohlo překročit, a&nbsp;Bülow by byl na bojiště nedorazil.</p>
			<p class="MLP-text para-style-override-1">Pruský generál Müffling prohlašuje, že kdyby se byl Blücher o&nbsp;hodinu zpozdil, nebyl by zastihl Wellingtona v&nbsp;boji: „bitva by byla ztracena“.</p>
			<p class="MLP-text para-style-override-1">Jak vidíme, byl svrchovaný čas, aby Bülow přišel. Stejně se hodně opozdil. Tábořil v&nbsp;Dion-le-Mont a&nbsp;vyrazil za úsvitu. Ale cesty byly neschůdné a&nbsp;divize se bořily do bláta. Kola děl zapadala do ornice až po náboje. Pak se musil dostat přes řeku Dyle po úzkém mostě ve Wavre; ulice k&nbsp;mostu byla však Francouzi zapálena; vozy se střelivem nemohly projet mezi dvěma řadami hořících domů a&nbsp;musili vyčkat, až bude požár uhašen. Než se Bülovův předvoj dostal do Chapelle Saint-Lambert, bylo poledne.</p>
			<p class="MLP-text para-style-override-1">Kdyby bitva byla začala o&nbsp;dvě hodiny dříve, byla by ve čtyři u&nbsp;konce a&nbsp;Blücher by byl dorazil na bojiště, které už ovládl Napoleon. Takové nesmírné náhody se podobně jako nekonečno vymykají našemu chápání.</p>
			<p class="MLP-text para-style-override-1">Císař svým dalekohledem již v&nbsp;poledne zahlédl na obzoru cosi, nač upjal pozornost. Řekl: „Tam dole vidím mrak, který mi připadá jako vojsko.“ Potom se zeptal vévody dalmatského: „Soulte, co vidíte směrem k&nbsp;Chapelle-Saint-Lambert?“ Maršál namířil svůj dalekohled a&nbsp;odpověděl: „Čtyři až pět tisíc mužů, sire. Zřejmě Grouchy.“ Mrak v&nbsp;mlze se však nehýbal. Všechny dalekohledy generálního štábu prohlížely ‚mrak‘, na který císař upozornil. Někteří generálové řekli: „To jsou kolony, které odpočívají.“ Většina říkala: „To jsou stromy.“ Je pravda, že se mrak nehýbal. Císař vyslal k&nbsp;záhadnému místu výzvědnou hlídku Domonovy lehké jízdy.</p>
			<p class="MLP-text para-style-override-1">Bülow se skutečně nehýbal. Jeho přední voj byl příliš slabý, na nic by nestačil. Musil čekat na jádro vojska a&nbsp;měl rozkaz, aby se před vstupem na bitevní čáru soustředil. Ale když v&nbsp;pět hodin Blücher viděl v&nbsp;jakém nebezpečí je Wellington, dal Bülowovi rozkaz k&nbsp;útoku a&nbsp;řekl tuto památnou větu: „Musíme popřát anglickému vojsku trochu dechu.“</p>
			<p class="MLP-text para-style-override-1">Zakrátko se divize Losthinova, Hillerova, Hackova a&nbsp;Rysselova rozvinuly před Lobauovým armádním sborem, jízda pruského prince Viléma vyrazila z&nbsp;pařížského lesa, Plancenoit hořel a&nbsp;pruské koule začaly pršet až do řad gardy stojící v&nbsp;záloze za Napoleonem.</p>
			<p id="toc_marker-2-1-12" class="MLP-uroven3-nadpis para-style-override-1">(12)<br/>Garda</p>
			<p class="MLP-text-bez1radku para-style-override-1"><span>O<a id="x.19716"></a>statní známe: třetí armáda selhala, bitva se roztříštila, náhle zahřmělo šestaosmdesát děl, Pirch přišel s&nbsp;Bülowem, dorazila Zietenova jízda vedená samým Blücherem, Francouzi byli zatlačeni, Marcognet byl smeten z&nbsp;ohainské planiny, Durutte vytlačen z&nbsp;Papelotte, Donzelot a&nbsp;Quiot se dali na ústup, Lobau se octl v&nbsp;křížovém ohni, s&nbsp;nastávající nocí se na naše rozbité pluky řítil nový boj, celá anglická bitevní čára se rozestavila k&nbsp;útoku a&nbsp;hnala se vpřed, ve francouzské armádě byla obrovitá trhlina, anglická a&nbsp;pruská palba si vzájemně pomáhaly, došlo ke krvavému boji, čelo armády se bortilo, křídla podléhala a&nbsp;tehdy, ve chvíli strašlivého hroucení, nastoupila garda.</span></p>
			<p class="MLP-text para-style-override-1"><span>Protože cítila, že zahyne, vykřikla: „Ať žije císař!“ V&nbsp;dějinách nenajdeme nic tak dojemného jako toto umírání za pozdravného pokřiku.</span></p>
			<p class="MLP-text para-style-override-1">Nebe bylo celý den zataženo. Náhle, bylo právě osm hodin večer, se mračna na obzoru roztrhla a&nbsp;mezi jilmy na nivelleské cestě pronikla zlověstná rudá záplava zapadajícího slunce. U&nbsp;Slavkova je garda viděla vycházet.</p>
			<p class="MLP-text para-style-override-1">Do rozhodného boje byl každý gardový prapor veden jedním generálem. Byli tam Friant, Michel, Roguet, Harlet, Mallet, Poret de Morvan. Když se objevili gardoví granátníci ve vysokých čepicích se širokými štítky s&nbsp;orlem, v&nbsp;pravidelných řadách, klidní, skvělí v&nbsp;mlze bojové vřavy, pocítil nepřítel úctu k&nbsp;Francii; zdálo se mu, že s&nbsp;rozpjatými křídly nastupuje na bojiště dvacatero vítězství a&nbsp;ti, kdo vítězili, připadali si jako poražení a&nbsp;ustupovali. Jenže Wellington vykřikl: <span class="MLP-znak-kurziva-11b">Vzhůru gardy a&nbsp;miřte dobře!</span> Červený pluk anglické gardy, který bez hlesu ležel za křovím, se zvedl, mrak kulek proděravil trojbarevný prapor, který se třepetal kolem našich orlů, vojáci se vrhli proti sobě a&nbsp;největší řež začala. Císařská garda v&nbsp;šeru tušila, že armáda kolem ní ztrácí půdu pod nohama, a&nbsp;projel jí záchvěv zkázy, když slyšela: „Zachraň se, kdo můžeš!“ místo volání: „Ať žije císař!“ A&nbsp;třebaže vojsko za ní prchalo, postupovala vpřed umírajíc při každém kroku. Nikdo nezaváhal ani nedal najevo, že se bojí. Vojáci tohoto vojenského útvaru byli stejně hrdinní jako generál. Ani jeden z&nbsp;nich necouvl před sebevraždou.</p>
			<p class="MLP-text para-style-override-1"><span>Ney, vzrušený, velký dobrovolně přijímanou smrtí, nabízel se všem ranám bojovné vřavy. Zabili pod ním pátého koně. V&nbsp;potu, s&nbsp;planoucíma očima, s&nbsp;pěnou u&nbsp;rtů, s&nbsp;rozepjatým kabátcem, s&nbsp;jedním nárameníkem napolo odseknutým šavlí anglického jízdního gardisty, s&nbsp;řádem velkého orla, který zbortila kulka, zkrvácený, zablácený, vznešený, s&nbsp;přeraženým mečem v&nbsp;ruce řekl: </span><span class="MLP-znak-kurziva-11b">Pojďte se podívat, jak umírá francouzský generál na bojišti!</span><span> Ale marně; nezemřel. Byl divoký a&nbsp;rozhorlený. Na Droueta d’Erlon vykřikl: </span><span class="MLP-znak-kurziva-11b">A&nbsp;co ty, ty se nedáš zabít?</span><span> Uprostřed dělové palby, která drtila hrstku mužů, křičel: </span><span class="MLP-znak-kurziva-11b">Už mi nic nezbylo! Ach! Chtěl bych, aby mě všechny ty anglické kule zasáhly do břicha!&nbsp;</span><span>– Nešťastníku, byl jsi zachován pro kulky francouzské!</span></p>
			<p id="toc_marker-2-1-13" class="MLP-uroven3-nadpis para-style-override-1">(13) <br/>Osudná chvíle </p>
			<p class="MLP-text-bez1radku para-style-override-1">Zmatek za gardou byl strašlivý.</p>
			<p class="MLP-text para-style-override-1">Armáda chvatně couvala na všech stranách najednou, od Hougomontu, od Haie-Sainte, od Papelotte, od Plancenoit. Pokřik: <span>Zrada! se ozýval po volání: Zachraň se, kdo můžeš! Prchající vojsko je jako obleva. Všechno povoluje, puká, praská, pluje, valí se, padá, naráží na sebe, žene se a&nbsp;řítí. Neslýchané rozpoutání. Ney si vypůjčuje koně, vyskakuje na něho a&nbsp;bez klobouku, bez límce, bez meče ujíždí po bruselské silnici a&nbsp;střídavě zastavuje Angličany i&nbsp;Francouze. Snaží se zadržet vojsko, volá je, uráží, křečovitě chce zabránit zmatku. Je jako v&nbsp;záplavě. Vojáci mu utíkají s&nbsp;pokřikem: </span><span class="MLP-znak-kurziva-11b">Ať žije maršál Ney!</span><span> Dva Duruttovy pluky se zmítají uděšeně a&nbsp;nerozhodně mezi hulánskými šavlemi a&nbsp;palbou Kemptovy, Bestovy, Packovy a&nbsp;Rylandtovy brigády; nejhorší válečná vřava je při útěku; přátelé se navzájem zabíjejí, aby mohli uniknout; škadrony a&nbsp;prapory se rozpadají a&nbsp;navzájem tříští jako nesmírná pěna bitvy. Lobau na jednom konci jako Reille na druhém jsou strženi proudem. Marně staví Napoleon hráz z&nbsp;posledních zbytků gardy; marně vyplýtvává na poslední úsilí své osobní škadrony. Quiot ustupuje před Vivianem, Kellermann před Vandeleurem, Lobau před Bülowem, Morand před Pirchem, Domon a&nbsp;Subervic před pruským princem Vilémem. Guyot, který vedl při útoku císařovy škadrony, padá pod kopyty koní anglických dragounů. Napoleon ujíždí tryskem podél utíkajících vojáků, mluví k&nbsp;nim, naléhá, hrozí, snažně prosí. Všechna ústa, která ráno křičela „ať žije císař“, zůstávají hloupě otevřená; jako by ho vojáci neznali. Pruská jízda, která právě došla na bojiště, vrhá se vpřed, letí, šavluje, řeže, seká, zabíjí, vyhlazuje. Spřežení se vzpínají, děla ujíždějí; vojáci zásobovacího sboru vypřahají vozy a&nbsp;usedají na koně, aby mohli uprchnout; muniční vozy, převržené, s&nbsp;koly ve vzduchu, zatarasují cestu a&nbsp;jsou úkrytem v&nbsp;krvavé řeži. Vojáci se umačkávají, tísní, šlapou po mrtvých i&nbsp;živých. Ruce zděšeně mávají. Šílený dav plní silnice, cesty, mosty, pláně, pahorky, údolí, lesy, to vše je zaplaveno útěkem čtyřiceti tisíc mužů. Křik, zoufalství, brašny a&nbsp;pušky padají do žita, cesta se uvolňuje ranami meče, už se nikdo nestará, co je kamarád, co důstojník, co generál, panuje jenom nevyslovitelné zděšení. Zieten s&nbsp;chutí šavluje Francii. Lvi se proměnili v&nbsp;srnce. Takový byl ten útěk.</span></p>
			<p class="MLP-text para-style-override-1">V&nbsp;Genappe se pokusili obrátit, utvořit bitevní čáru, sešikovat se. Lobau sjednotil tři sta mužů. Zatarasili vstup do vesnice, ale všichni se dali na útěk, jakmile přiletěl první pruský kartáč. Lobau byl zajat. Ještě dnes vidíme stopu po dopadu kartáčové střely na staré lomenici cihlového stavení několik minut vpravo od silnice stojícího před vstupem do Genappe. Prusové se vrhli do Genappe, bezpochyby rozzuření tím, že jejich vítězství bylo zatím tak nepatrné. Pronásledování bylo obludné. Blücher poručil nikoho nešetřit. Roguet dal strašlivý příklad tím, že hrozil smrtí každému francouzskému granátníkovi, který by mu přivedl pruského zajatce. Blücher překonal Rogueta. Duhesme, generál mladé gardy, v&nbsp;tísni přiražený ke vratům hospody v&nbsp;Genappe, vydal svůj meč husarovi z&nbsp;pluku Smrti, který meč přijal a&nbsp;zajatce zabil. Vítězství se dovršilo vražděním přemožených. Trestejme, protože představujeme dějiny: starý Blücher se zneuctil. Tato ukrutnost dovršila zkázu. Zoufalý úprk proběhl Genappe, proběhl Quatre-Bras, proběhl Gosselies, proběhl Frasnes, proběhl Charleroi, proběhl Thuin a&nbsp;zastavil se až na hranicích. Běda! Kdo to vlastně tak utíkal? Velká armáda.</p>
			<p class="MLP-text para-style-override-1">Je bezdůvodná ta závrať a&nbsp;hrůza, to zhroucení statečnosti, největší statečnosti, jaká kdy udivila dějiny? Ne. Stín ohromné pravice padá na Waterloo. Je to den osudového naplnění. Ten den určila moc vyšší, než je člověk. Proto se hlavy ustrašeně sklonily; proto všichni ti stateční vojáci odevzdávali meč. Vítězové nad Evropou byli sraženi k&nbsp;zemi bez hlesu, bez pokusu něco podniknout, protože ve stínu tušili přítomnost čehosi strašlivého. <span class="MLP-znak-kurziva-11b">Hoc erat in fatis</span><span class="char-style-override-4"><a id="footnote-3409-105-backlink" class="footnote-link" href="#footnote-3409-105">105</a></span>. Toho dne se změnila perspektiva lidského pokolení. Waterloo je stěžejí devatenáctého století. Bylo zapotřebí, aby velký muž zmizel před příchodem velkého století. Osudu se ujal ten, komu se <span>neodporuje.</span> Tím se vysvětluje panika hrdinů. Bitvu u&nbsp;Waterloo nezakryl mrak, osvítil ji meteor. Prošel tudy Bůh.</p>
			<p class="MLP-text para-style-override-1">Když nastala noc, Bernard a&nbsp;Bertrand zachytili za cíp redingotu a&nbsp;zastavili v&nbsp;poli nedaleko Genappe ztrhaného, zamyšleného, nešťastného muže, který byl až tam zavlečen proudem. Právě seskočil s&nbsp;koně, omotal si uzdu kolem ruky a&nbsp;s&nbsp;šíleným pohledem v&nbsp;očích se vracel k&nbsp;Waterloo. Byl to Napoleon, který se ještě pokoušel postupovat, náměsíční obr zhrouceného snu.</p>
			<p id="toc_marker-2-1-14" class="MLP-uroven3-nadpis para-style-override-1">(14) <br/>Poslední<a id="x.19719"></a> čtverhran</p>
			<p class="MLP-text-bez1radku para-style-override-1"><span>Několik čtverhranů gardy, nehybných v&nbsp;potopě zkázy jako balvany v&nbsp;tekoucí vodě, zůstalo až do noci na místě. S&nbsp;nastalou tmou přicházela smrt. Čtverhrany klidně vyčkávaly tento dvojí stín a&nbsp;nechaly se jím zahalit. Každý pluk, oddělený od druhých a&nbsp;na všech stranách opuštěný roztříštěným vojskem, umíral na svůj vrub. Pluky zaujaly postavení k&nbsp;poslednímu odporu, jedny na výšině u&nbsp;Rossomme, druhé na montsaintjeanské planině. Tam ve svém opuštění chmurně dokonávaly zdecimované čtverhrany, které, byť poraženy, vzbuzovaly ještě strach. V&nbsp;nich umíral Ulm, Wagram, Jena, Frýdlant.</span></p>
			<p class="MLP-text para-style-override-1">Za šera, asi v&nbsp;devět hodin večer, v&nbsp;nejnižší části montsaint­jeanské planiny vytrvával jediný čtverhran. V&nbsp;neblahém údolu, u&nbsp;paty svahu, po kterém vyjeli kyrysníci, v&nbsp;tuto chvíli však už zaplaveném Angličany, bojoval v&nbsp;křížovém ohni a&nbsp;v&nbsp;hrozném dešti kulí vítězného nepřátelského dělostřelectva. Velel mu neznámý důstojník jménem Cambronne. Při každé ráně se čtverhran zmenšoval, ale odpovídal palbou. Kartáčové střely oplácel ranami z&nbsp;pušek a&nbsp;stále stahoval své čtyři stěny. Kdykoliv se udýchaní prchající v&nbsp;dálce na vteřinu zastavili, slyšeli ze tmy slábnoucí hromobití tohoto střeleckého zápasu.</p>
			<p class="MLP-text para-style-override-1">Když se legie ztenčila na hrstku lidí, když z&nbsp;jejich praporu zbyl jenom cár, když se po vystřílení nábojů jejich pušky proměnily v&nbsp;pouhé hole a&nbsp;hromada mrtvých byla větší než hlouček živých, zmocnila se vítězů nad těmi vznešenými hrdiny jakási posvátná hrůza a&nbsp;anglické dělostřelectvo se odmlčelo nabírajíc dech. Byla to lhůta na rozmyšlenou. Kolem francouzských bojovníků se hemžily přízraky, stíny mužů na koních, černé obrysy děl, a&nbsp;mezi koly a&nbsp;lafetami se bělalo nebe; obrovská hlava smrti, kterou hrdinové vždycky vídají mezi dýmem bitevního pole, se blížila a&nbsp;civěla na ně. Když v&nbsp;soumračném stínu slyšeli, jak v&nbsp;dálce nabíjejí děla, a&nbsp;když zapálené doutnáky, podobné tygřím očím v&nbsp;noci, vytvořily kruh nad jejich hlavami a&nbsp;blížily se k&nbsp;dělům, zavolal na ně v&nbsp;dojetí podle jedněch anglický generál Colville, podle druhých Maitland: „Stateční Francouzi, vzdejte se!“ Cambronne odpověděl: „Nasrat!“</p>
			<p id="toc_marker-2-1-15" class="MLP-uroven3-nadpis para-style-override-1">(15) <br/>Cambronn<a id="x.19723"></a>e</p>
			<p class="MLP-text-bez1radku para-style-override-1">Protože francouzský čtenář si potrpí na ohledy, neměli bychom prý mu opakovat nejkrásnější slovo, které kdy Francouz řekl. Zapovídá se vtahovat do dějin vznešenost.</p>
			<p class="MLP-text para-style-override-1">Porušujeme však tento zákaz na vlastní nebezpečí.</p>
			<p class="MLP-text para-style-override-1">Tedy mezi všemi těmi obry byl titanem Cambronne.</p>
			<p class="MLP-text para-style-override-1">Říci toto slovo a&nbsp;umřít. Je něco většího? Toužit po smrti je totéž jako zemřít, a&nbsp;není chybou Cambronnovou, že kartáčovou palbu přežil.</p>
			<p class="MLP-text para-style-override-1">Muž, který vyhrál bitvu u&nbsp;Waterloo, není Napoleon na útěku, není to Wellington, který ve čtyři balil, v&nbsp;pět hodin byl zoufalý, a&nbsp;není to Blücher, který vůbec nebojoval; muž, který vyhrál bitvu u&nbsp;Waterloo, je Cambronne.</p>
			<p class="MLP-text para-style-override-1">Okřiknout slovem hrom, který vás zabíjí, znamená zvítězit.</p>
			<p class="MLP-text para-style-override-1"><span>Odbýt takto pohromu, odpovědět takto osudu, dát takový podstavec budoucímu lvu, vrhnout takovou odpověď nočnímu dešti, zrádné zdi Hougomontu, ohainskému úvozu, opožděnému Grouchymu, Blücherovu příchodu, posmívat se i&nbsp;v&nbsp;hrobě, zůstat stát i&nbsp;po pádu, utopit v&nbsp;těch dvou slabikách evropskou koalici, předhodit králům latríny, které byly známy už caesarům, učinit první slovo z&nbsp;posledního přimícháním vzteku Francie, drze ukončit Waterloo masopustním úterkem, doplnit Leonida Rabelaisem, shrnout vítězství do jediného slova, které není možno opakovat, být poražen, ale zapsat se do dějin, mít i&nbsp;po krveprolití smíšky na své straně, to je ohromné.</span></p>
			<p class="MLP-text para-style-override-1">Je to urážka blesku. Dosahuje aischylovské velikosti.</p>
			<p class="MLP-text para-style-override-1">Cambronnovo slovo má drtivou sílu. To hruď třeskla pohrdáním; to přemíra smrtelné úzkosti způsobila výbuch. Kdo zvítězil? Wellington? Ne. Bez Blüchera by byl podlehl. Zvítězil tedy Blücher? Ne. Kdyby Wellington nebyl začal, nebyl by Blücher mohl dokončit. Cambronne, který se objeví v&nbsp;poslední hodině, neznámý voják, nepatrná součástka války, cítí, že je tu lež, lež v&nbsp;pohromě, lež, která pobuřuje dvojnásob, a&nbsp;právě ve chvíli, kdy zuří nad ní vztekem, nabízejí mu výsměch, život! Je možné nezuřit?</p>
			<p class="MLP-text para-style-override-1">Jsou tam všichni evropští králové, šťastní generálové, hromovládní Jupiterové, mají sto tisíc vítězných vojáků a&nbsp;za těmi sto tisíci ještě milión, jejich děla se zapálenými doutnáky se šklebí svým ústím, rozšlápli císařskou gardu a&nbsp;velkou armádu, právě rozdrtili Napoleona a&nbsp;zůstává jenom Cambronne; kromě toho pozemského červa se už nikdo nevzepře. On se však ozve. Sahá po slovu, jako saháme po meči. Do úst mu přišla pěna, a&nbsp;ta pěna je slovo. Zoufalec se napřimuje před zázračným, ale zároveň nicotným vítězstvím, před vítězstvím bez vítězů; cítí jeho velikost, ale zároveň tuší jeho prázdnotu; a&nbsp;nestačí mu po něm plivnout; pod tlakem masy, síly a&nbsp;hmoty nachází v&nbsp;duchu vhodný výraz: výkalový.</p>
			<p class="MLP-text para-style-override-1">Opakujeme: kdo to slovo vyřkl, kdo na ně připadl, kdo je našel, je vítěz.</p>
			<p class="MLP-text para-style-override-1">V&nbsp;osudné minutě vstoupil do neznámého muže duch velkých dnů. Cambronne našel slovo pro Waterloo, jako Rouget de l’Isle našel Marseillaisu, vyšší moc mu to slovo vnukla. Zadutí božského vichru se zdvihne a&nbsp;proletí lidmi a&nbsp;lidé se zachvějí; jeden pěje chválu, zatímco druhý vyráží ze sebe skřeky. Cambronne nevrhl své titánské opovržení jménem císařství jenom Evropě, to by bylo málo; vmetl je do tváře minulosti jménem revoluce. Slyšíme je a&nbsp;v&nbsp;Cambronnovi poznáváme starého ducha obrů. Zdá se, že to promluvil Danton nebo vzkřikl Kléber.</p>
			<p class="MLP-text para-style-override-1">Na Cambronnovo slovo odpověděl hlas Angličana: palte! Z&nbsp;baterií se zablýsklo, pahorek se otřásl, ocelové tlamy vydávily poslední kartáče, strašlivý ohromný dým, lehce zbělený východem měsíce, se převalil, a&nbsp;když se rozptýlil, nebylo tam už nic. Děsivý zbytek byl vyhlazen; garda byla zničena. Čtyři stěny živé tvrze ležely na zemi a&nbsp;sotva tu a&nbsp;tam se mezi mrtvými něco zachvělo; francouzské legie, slavnější než legie římské, dodýchaly takto na Mont-Saint-Jean, v&nbsp;zemi nasáklé deštěm a&nbsp;krví, ve smutném obilí, v&nbsp;místě, kudy teď ve čtyři hodiny ráno pravidelně projíždí poštovní kočí Josef, pískaje a&nbsp;vesele poháněje svého koně.</p>
			<p id="toc_marker-2-1-16" class="MLP-uroven3-nadpis para-style-override-1">(16) <br/>Quot libr<a id="x.19726"></a>as in duce?<span class="char-style-override-8"><a id="footnote-3409-106-backlink" class="footnote-link" href="#footnote-3409-106">106</a></span></p>
			<p class="MLP-text-bez1radku para-style-override-1">Bitva u&nbsp;Waterloo je hádanka. Je stejně nepochopitelná pro vítěze jako pro poražené. Napoleon ji považuje za paniku,<span class="char-style-override-4"><a id="footnote-3409-107-backlink" class="footnote-link" href="#footnote-3409-107">107</a></span> Blücher v&nbsp;ní vidí jen palbu, Wellington jí vůbec nerozumí. Podívejme se na záznamy o&nbsp;ní. Zprávy jsou zmatené, výklady popletené. Jedny žvaní, druhé koktají. Jomini dělí bitvu u&nbsp;Waterloo na čtvero období; Müffling ji dělí ve tři obraty; Charras, třebas ji v&nbsp;některých bodech posuzujeme jinak než on, jediný svým bystrým okem postřehl příznačné rysy zhroucení lidského génia v&nbsp;zápase s&nbsp;božskou náhodou. Všichni ostatní dějepisci jsou do určité míry oslepeni a&nbsp;ve svém oslepení tápají. Byl to skutečně vrcholný den, byl to sesuv vojenské monarchie, která k&nbsp;velkému ustrnutí králů strhovala s&nbsp;sebou všechny monarchie, byla to pohroma síly, porážka války.</p>
			<p class="MLP-text para-style-override-1">V&nbsp;této události, do níž byla vtisknuta pečeť nadlidské nutnosti, úloha lidská nic neznamená.</p>
			<p class="MLP-text para-style-override-1">Vezmeme-li Waterloo Wellingtonovi a&nbsp;Blücherovi, upřeme něco Anglii a&nbsp;Německu? Ne. Ve waterlooském problému nejde ani o&nbsp;slavnou Anglii, ani o&nbsp;vznešené Německo. Národy jsou naštěstí velké i&nbsp;bez ponurých dobrodružství meče. Ani Německo, ani Anglie, ani Francie se nevejdou do pochvy šavle. V&nbsp;době, kdy Waterloo bylo jenom řinčením šavlí, mělo Německo kromě Blüchera Goetha a&nbsp;Anglie kromě Wellingtona Byrona. Naše století se vyznačuje nesmírným vzepjetím myšlenek, a&nbsp;v&nbsp;tom úsvitu září Anglie i&nbsp;Německo skvělým světlem. Povznesení, jež přinášejí civilizaci, pochází z&nbsp;jejich ducha, a&nbsp;není dílem náhody. Jejich příspěvek k&nbsp;oslavení devatenáctého století nepramení z&nbsp;bitvy u&nbsp;Waterloo. Jenom barbarské národy se po vítězství rychle vzmáhají. Nadouvají se marnivostí jako bystřiny vystouplé po bouři. Civilizované národy, obzvláště za našich časů, se nepovyšují ani neklesají podle toho, měl-li jejich vojevůdce štěstí nebo smůlu. Jejich hodnota v&nbsp;lidské společnosti tkví v&nbsp;něčem vyšším, než je boj. Jejich čest, díky Bohu, jejich důstojnost, jejich osvícenost, jejich génius nejsou čísla, která mohou hrdinové a&nbsp;dobyvatelé vsadit do loterie bitev. Někdy je prohraná bitva ziskem. Méně slávy, více svobody. Když bubeník umlká, ujímá se slova rozum. Je to hra, v&nbsp;níž získává ten, kdo prohrává. Promluvme si chladně o&nbsp;bitvě u&nbsp;Waterloo z&nbsp;obojího hlediska. Dejme náhodě, co patří náhodě, a&nbsp;co je božího, Bohu. Co je Waterloo? Vítězství? Ne. Je to výhra v&nbsp;loterii.</p>
			<p class="MLP-text para-style-override-1">Výhra Evropy, kterou zaplatila Francie.</p>
			<p class="MLP-text para-style-override-1">Postavit tam lva nestálo za námahu.</p>
			<p class="MLP-text para-style-override-1">Ostatně Waterloo je nejpodivnější utkání, které v&nbsp;dějinách známe. Napoleon a&nbsp;Wellington. To nejsou nepřátelé, to jsou protiklady. Bůh, který si v&nbsp;protikladech libuje, nikdy nedopustil dojímavějšího rozdílu a&nbsp;prapodivnějšího setkání. Z&nbsp;jedné strany přesnost, předvídavost, výpočty, obezřelost, zabezpečený ústup, šetření zálohami, umírněná chladnokrevnost, pevná metodičnost strategie, která využívá terénu, taktika, která vyvažuje vojenské útvary, promyšlené krveprolévání, válka řízená s&nbsp;hodinkami v&nbsp;ruce, nic se neponechává náhodě, pověstná chrabrost, svrchovaná správnost; na druhé straně vnuknutí, předvídavé uhadování, vojenská výjimečnost, nadlidský pud, plamenný pohled, který se dívá jako orel a&nbsp;zasahuje jako blesk, zázračná vloha pohrdavé prudkosti, všechna tajemství hluboké duše, dorozumívání s&nbsp;osudem, s&nbsp;řekou, s&nbsp;plání, s&nbsp;lesem, s&nbsp;pahorkem, které jsou přivolávány a&nbsp;nuceny k&nbsp;poslušnosti, despota, který tyranizuje samo bitevní pole. Víra ve šťastnou hvězdu, přimíšená k&nbsp;vědecké strategii, která tu hvězdu zvětšuje i&nbsp;kalí. Wellington byl Barêmem války; Napoleon byl jejím Michelangelem; jenomže tentokráte geniálnost byla přemožena matematikou.</p>
			<p class="MLP-text para-style-override-1">Na obou stranách někoho očekávali. Zvítězil přesný počtář. Napoleon čekal na Grouchyho; ten nepřišel. Wellington očekával Blüchera; Blücher přišel.</p>
			<p class="MLP-text para-style-override-1"><span>Wellington je představitelem klasické války, která nakonec odplácí.</span></p>
			<p class="MLP-text para-style-override-1">Bonaparte se s&nbsp;ním na svém úsvitu srazil v&nbsp;Itálii a&nbsp;skvěle ho porazil. Starý výr prchl tehdy před mladým supem. Stará taktika nebyla jen zasažena bleskem, byla pohaněna. Kdo byl ten šestadvacetiletý Korsičan, co znamenal ten báječný nevědomec, který měl všechno proti sobě a&nbsp;nic na své straně, který byl bez zásob, bez střeliva, bez děl, bez bot, téměř bez vojska a&nbsp;který se s&nbsp;hrstkou mužů postavil davům, vrhl se na spojeneckou Evropu a&nbsp;nesmyslně dobýval vítězství tam, kde to bylo nemožné? Odkud přišel ten bleskem drtící šílenec, který téměř bez oddechu a&nbsp;s&nbsp;týmiž kartami v&nbsp;ruce rozprášil pět armád císaře německého, jednu po druhé, který vrhal Beaulieua proti Alvinzimu, Wurmsera proti Beaulieuovi, Melase proti Wurmserovi, Macka proti Melasovi? Kdo byl ten válečný nováček, který se zjevil drze jako kometa? Vojenská akademie ho rázně vyloučila. Odtud pochází neúprosná zášť starého caesarismu k&nbsp;caesarismu novému, zášť korektní šavle k&nbsp;planoucímu meči, šachovnice ke géniovi. Dne 18. června 1815 řekla zloba poslední slovo a&nbsp;nade jmény Lodi, Montebello, Montenotte, Mantova, Marengo, Arcole napsala: Waterloo. Triumf prostředních lahodí většině. Osud dopustil tuto ironii. Na sklonku slávy se Napoleon utkává s&nbsp;Wurmserem mladším.</p>
			<p class="MLP-text para-style-override-1">Chceme-li vidět skutečného Wurmsera, stačí, aby Wellingtonovi zbělely vlasy.</p>
			<p class="MLP-text para-style-override-1">Waterloo je bitva prvního řádu vyhraná druhořadým vojevůdcem.</p>
			<p class="MLP-text para-style-override-1">V&nbsp;bitvě u&nbsp;Waterloo se můžeme obdivovat Anglii, anglické ne­ústupnosti, anglické rozhodnosti, anglické statečnosti; ať se Anglie nehorší, řekneme-li, že to, co tady bylo anglicky skvělého, byla ona sama. Nebyl to její vojevůdce, ale armáda.</p>
			<p class="MLP-text para-style-override-1">Wellington, podivně nevděčný, prohlašuje v&nbsp;dopise lordu Bathurstovi, že jeho armáda, která bojovala 18. června 1815, byla „detestable“. Nestála za nic. Co si o&nbsp;tom pomyslí smutná snůška kostí pohřbených ve waterlooských brázdách?</p>
			<p class="MLP-text para-style-override-1">Anglie byla vůči Wellingtonovi velmi skromná. Obestřít Wellingtona velikostí znamená zmenšit cenu Anglie. Wellington je jenom hrdina jako každý jiný.</p>
			<p class="MLP-text para-style-override-1">Šediví Skotové, jezdecká garda, pluk Maitlandův a&nbsp;Mitchellův, pěchota Pachova a&nbsp;Kemptova, jízda Ponsonbyho a&nbsp;Somerseta, <span>horalské</span> pluky, které hrály na dudy pod deštěm kartáčových střel, Rylandtovy prapory, nováčkové, kteří sotva dovedli vládnout mušketou a&nbsp;přesto vzdorovali starým četám od Esslingen a&nbsp;Rivoli, ti jsou velicí. Wellington byl vytrvalý, to byla jeho přednost, tu mu neupíráme, ale nejnepatrnější voják z&nbsp;jeho pěchoty a&nbsp;jízdy byl stejně pevný jako on. Statečný voják má stejnou cenu jako statečný vévoda. Pokud se nás týče, tleskáme anglickému vojákovi, anglickému vojsku, anglickému národu. Patří-li někomu vítězná trofej, patří Anglii. Waterlooský sloup by byl výstižnější, kdyby místo postavy jednoho člověka zdvíhal do oblak sochu národa.</p>
			<p class="MLP-text para-style-override-1">Ale slavná Anglie se bude zlobit nad tím, co tu říkáme. Po svém roce 1688 a&nbsp;po našem 1789 má ještě feudální představy. Věří v&nbsp;dědičnost a&nbsp;v&nbsp;hierarchii. Národ, jejž nikdo nepředčí v&nbsp;moci a&nbsp;slávě, se cení sám jako národ, a&nbsp;ne jako lid. Jako lid se podrobuje a&nbsp;staví si v&nbsp;čelo šlechtice. Jako dělník snáší opovržení; jako voják se nechá bít. Vzpomeňte, jak po bitvě u&nbsp;Inkermanu nesměl lord Raglan učinit zmínku o&nbsp;seržantovi, který, jak se zdá, zachránil armádu, protože anglická vojenská hierarchie nedovoluje jmenovat v&nbsp;hlášení žádného hrdinu, který nemá hodnost důstojníka.</p>
			<p class="MLP-text para-style-override-1">V&nbsp;utkání u&nbsp;Waterloo se nejvíc obdivujeme zázračné obratnosti náhody. Noční déšť, hougomontská zeď, ohainský úvoz, Grouchy hluchý k&nbsp;dělostřelbě, jeden průvodce, který Napoleona klame, a&nbsp;druhý, který Blücherovi dává užitečnou radu; celá ta pohroma je podivuhodně řízená.</p>
			<p class="MLP-text para-style-override-1">Úhrnem bylo Waterloo spíš krvavou řeží než bitvou.</p>
			<p class="MLP-text para-style-override-1">Waterloo má ze všech bitev nejmenší frontu na počet bojujících. Napoleonova bitevní čára byla dlouhá tři čtvrti míle, Wellingtonova půl míle; na každé straně bylo dvaasedmdesát tisíc bojovníků. Tou hustotou vysvětlujeme krveprolití.</p>
			<p class="MLP-text para-style-override-1">Kdosi vypočítal a&nbsp;zaznamenal tento poměr: u&nbsp;Slavkova měli Francouzi čtrnáct procent ztrát; Rusové třicet; Rakušani čtyřiačtyřicet. U&nbsp;Wagramu Francouzi třináct; Rakušani čtrnáct. U&nbsp;Moskvy Francouzi sedmatřicet; Rusové čtyřiačtyřicet. U&nbsp;Budyšína Francouzi třináct; Rusové a&nbsp;Prusové čtrnáct. U&nbsp;Waterloo Francouzi šestapadesát; spojenci jedenatřicet. Průměr u&nbsp;Waterloo jedenačtyřicet procent. Na sto čtyřiačtyřicet tisíc bojovníků šedesát tisíc padlých.</p>
			<p class="MLP-text para-style-override-1">Waterlooské bojiště, kde je dnes klid, který patří zemi, lhostejné hostitelce člověka, vypadá jako každá jiná planina.</p>
			<p class="MLP-text para-style-override-1">Přece však v&nbsp;noci z&nbsp;ní vystupuje mlha plná přízraků, a&nbsp;jestliže se tam v&nbsp;tu chvíli prochází poutník a&nbsp;dívá se a&nbsp;naslouchá a&nbsp;sní jako Vergilius na neblahých pláních u&nbsp;Filipp, zjeví se mu přelud pohromy. Děsný 18. červen ožívá; navršená mohyla mizí, nevalný lev se rozplývá, bojiště nabývá své původní podoby; řady pěchoty se vlní na pláni, jízda šíleně uhání po obzoru; poděšený zamyšlenec vidí záblesk šavlí, třpyt bodáků, plamenné výbuchy bomb, obludné křižování hromů; slyší jakoby chroptění z&nbsp;hrobu, nejasný třesk bitevního přízraku; ty stíny, to jsou granátníci; záblesky jsou kyrysníci; a&nbsp;ten kostlivec, to je Napoleon; a&nbsp;tamhleten, to je Wellington; to všechno už není, a&nbsp;přece se to utkává, přece se tu ještě bojuje; úžlabiny ještě rudnou, stromy se zachvívají, a&nbsp;vy cítíte, jak válečné šílenství přechází i&nbsp;do mračen. Je už tma tmoucí, a&nbsp;přece Všechny ty strašlivé výšiny, všechna ta místa, Mont-Saint-Jean, Hougomont, Frischemont, Papelotte, Plancenoit, jsou jakoby matně ověnčena divizemi, které se vzájemně vraždí.</p>
			<p id="toc_marker-2-1-17" class="MLP-uroven3-nadpis para-style-override-1">(17) <br/>Máme schv<a id="x.19729"></a>alovat Waterloo?</p>
			<p class="MLP-text-bez1radku para-style-override-1">Existuje svobodomyslná, velmi ctihodná škola, která k&nbsp;Waterloo necítí nenávist. My k&nbsp;ní nepatříme. Pro nás je Waterloo jenom překvapující datum svobody. Nikdo jistě nečekal, že se z&nbsp;takového vejce vylíhne orel.</p>
			<p class="MLP-text para-style-override-1">Waterloo, díváme-li se na ně z&nbsp;nadhledu, bylo zamýšleno jako vítězství protirevoluční. Je to Evropa proti Francii, je to Petrohrad, Berlín a&nbsp;Vídeň proti Paříži; je to <span class="MLP-znak-kurziva-11b">status quo</span> proti novému podnětu, je to 14. červenec 1789, napadený přes 20. březen 1815, je to útok monarchií na nezkrotnou francouzskou vzpouru. Uhasit konečně národ, který již šestadvacet let vybuchoval jako sopka, to byl jejich sen. Byla to soudržnost Brunswicků, Nassavských, Romanovců, Hohenzollernů, Habsburků s&nbsp;Bourbony. Waterloo nese na hřbetě právo z&nbsp;boží milosti. Bylo-li císařství despotické, musilo království, které po něm nastoupilo, na ně logicky reagovat liberálností. Proto k&nbsp;velké lítosti vítězů vzešel z&nbsp;Waterloo řád ústavní. Neboť revoluce nemůže být nikdy doopravdy poražena, protože je dílem prozřetelnosti, a&nbsp;protože je osudová, objevuje se znova a&nbsp;znova před bitvou u&nbsp;Waterloo v&nbsp;Bonapartovi, který bořil staré trůny, a&nbsp;zjevuje se po téže bitvě u&nbsp;Waterloo v&nbsp;Ludvíku XVIII., který vyhlásil ústavní chartu a&nbsp;sám se jí podřídil. Bonaparte dosadil na neapolský trůn postilióna a&nbsp;na švédský trůn četaře, používaje zásady nerovnosti, aby dokázal, že je pro rovnost; Ludvík XVIII. podpisuje v&nbsp;Saint-Ouenu prohlášení o&nbsp;lidských právech. Chcete-li si uvědomit, co je revoluce, nazvěte ji Pokrokem; a&nbsp;chcete-li si ujasnit, co je pokrok, nazvěte jej Zítřkem. Zítřek neodvolatelně koná své dílo a&nbsp;pracuje již dnes. Dochází napodiv vždycky k&nbsp;cíli. Používá Wellingtona, aby z&nbsp;vojáka Foye udělal řečníka. Foy padá u&nbsp;Hougomontu a&nbsp;je vzkříšen na řečništi. Tak postupuje pokrok. Je to dělník, který nepovažuje žádný nástroj za špatný. Ke své božské práci použije stejně bez rozpaků muže, který překročil Alpy, jako starého nemocného belhavého pacienta otce Elyzea<span class="char-style-override-4"><a id="footnote-3409-108-backlink" class="footnote-link" href="#footnote-3409-108">108</a></span>. Použije člověka, který trpí dnou, stejně jako dobyvatele; dobyvatele použije mimo Francii, podagristu doma. Waterloo, které rázně zakročilo proti boření evropských trůnů mečem, nemělo jiného účinku, než že revoluční práce pokračovala z&nbsp;jiné strany. Vláda šavle končí, dochází na myslitele. Století, které Waterloo chtělo zastavit, kráčí dál svou cestou. Neblahé vítězství bylo přemoženo svobodou.</p>
			<p class="MLP-text para-style-override-1">Všechno co u&nbsp;Waterloo triumfovalo, co se usmívalo za Welling­tonem, co mu podávalo maršálské hole celé Evropy, počítaje v&nbsp;to prý i&nbsp;hůl francouzského maršála, co radostně sváželo káry s&nbsp;hlínou plnou kostí k&nbsp;navršení pahorku pro lva, co se vítězně vepsalo na piedestal k&nbsp;datu 18. června 1815, co dodávalo odvahu Blücherovi, když pronásledoval prchající, co se s&nbsp;vrcholu montsaintjeanské náhorní roviny naklánělo nad Francií jako nad kořistí, to všechno byla protirevoluce. Protirevoluce šeptala nestoudné slovo: rozdělení. Když přišla do Paříže a&nbsp;spatřila kráter sopky zblízka, ucítila, že jí do nohou pálí popel, a&nbsp;rozmyslila si to. Vrátila se a&nbsp;vykoktala ústavu.</p>
			<p class="MLP-text para-style-override-1">Hledejme ve Waterloo jen to, co v&nbsp;něm je. Vůbec v&nbsp;něm není záměrná touha po svobodě. Protirevoluce byla svobodomyslná bezděčně, obdobně, jako byl Napoleon bezděčně revolucionářem. Robespierre byl vyhozen ze sedla teprve 18. června 1815.</p>
			<p id="toc_marker-2-1-18" class="MLP-uroven3-nadpis para-style-override-1">(18) <br/>Dočasné z<a id="x.19732"></a>otavení práva z&nbsp;boží milosti</p>
			<p class="MLP-text-bez1radku para-style-override-1">Konec diktatury. Celá evropská soustava se zhroutila.</p>
			<p class="MLP-text para-style-override-1">Císařství kleslo do stínu, který se podobá stínu skomírajícího římského světa. Lidé opět nahlédli do propastí jako za dob barbarských. Jenomže barbarství roku 1815, které musíme nazývat jeho křestním jménem&nbsp;– protirevolucí, mělo málo dechu, rychle se uhnalo a&nbsp;zastavilo. Přiznejme si, že císařství oplakávali, oplakávaly je oči hrdinů. Je-li sláva v&nbsp;meči, který byl proměněn v&nbsp;žezlo, bylo i&nbsp;císařství slavné. Po světě rozptýlilo všechno světlo, jaké je tyranie schopna poskytnout: matné světlo. Řekněme raději: kalné světlo. Přirovnáme-li je k&nbsp;opravdovému dni, byla to noc. Jakmile noc zmizela, působilo jako chvilkové zatmění.</p>
			<p class="MLP-text para-style-override-1">Ludvík XVIII. se vrátil do Paříže. Tance 8. července smazaly nadšení 20. března. Korsičan se stal protikladem Béarňana<span class="char-style-override-4"><a id="footnote-3409-109-backlink" class="footnote-link" href="#footnote-3409-109">109</a></span>. Na Tuileriích zavlál bílý prapor. Exulantství dosedlo na trůn. Jedlový stůl z&nbsp;Hartwellu stál před křeslem s&nbsp;bourbonskými liliemi Ludvíka XIV. O&nbsp;Bouvines a&nbsp;o&nbsp;Fontenoy se mluvilo jako o&nbsp;včerejšku, protože Slavkov vyšel z&nbsp;módy. Oltář a&nbsp;trůn se veličensky bratřily. Jedna z&nbsp;nejnespornějších forem blahobytu lidské společnosti devatenáctého století se rozšířila po Francii a&nbsp;po celé pevnině. Evropa se ozdobila bílou kokardou. Trestaillon<span class="char-style-override-4"><a id="footnote-3409-110-backlink" class="footnote-link" href="#footnote-3409-110">110</a></span> byl slavný. Na průčelí kasáren na nábřeží Orsay se znovu v&nbsp;rámci paprsků, představujících slunce, objevilo heslo <span class="MLP-znak-kurziva-11b">non pluribus impar</span><span class="char-style-override-4"><a id="footnote-3409-111-backlink" class="footnote-link" href="#footnote-3409-111">111</a></span>. Kde bývávala císařská garda, stály červené budky. Brána Carrousel, přetížená nemilými vítězstvími, necítíc se doma v&nbsp;těch novotách a&nbsp;snad se trochu hanbíc za Marengo a&nbsp;Arcole, se dostala z&nbsp;rozpaků tím, že si přibrala sochu vévody angoulémského. Hřbitov Madeleine, strašný společný hrob z&nbsp;třiadevadesátého roku, se pokryl mramorem a&nbsp;jaspisem, protože v&nbsp;tom prachu byly kosti Ludvíka XVI. a&nbsp;Marie Antoinetty. Nad šachtou u&nbsp;Vincennes vyrazil ze země náhrobní sloup, který připomínal, že vévoda Enghien zemřel v&nbsp;měsíci, kdy byl Napoleon korunován. Papež Pius VII., který provedl korunovační obřad v&nbsp;časové blízkosti tohoto úmrtí, klidně teď požehnal pádu, jako kdysi požehnal vzestupu. V&nbsp;Schönbrunnu žil malý čtyřletý stín; nazvat ho římským králem bylo trestné. A&nbsp;tak věci šly svou cestou, králové se znova ujímali svých trůnů a&nbsp;pána Evropy zavřeli do klece, starý způsob vlády se omladil a&nbsp;všechno temno země a&nbsp;všechno její světlo si teď vyměnily místo jen proto, že jednoho letního odpoledne pasáček řekl Prušákovi v&nbsp;lese: „Jděte tudy, a&nbsp;ne tamtudy!“</p>
			<p class="MLP-text para-style-override-1">Duben roku 1815 byl ponurý. Staré skutečnosti, nezdravé a&nbsp;jedovaté, na sebe navlékly zdánlivé novoty. Lež se provdala za rok 1789, právo z&nbsp;boží milosti se maskovalo ústavou; výmysly se považovaly za ústavní zřízení, předsudky, pověry a&nbsp;postranní úmysly se s&nbsp;paragrafem 14 v&nbsp;srdci natřely svobodomyslností. Svlékaly se hadí kůže.</p>
			<p class="MLP-text para-style-override-1">Člověk byl Napoleonem povýšen i&nbsp;ponížen zároveň. Za vlády nádherného hmotařství dostal ideál podivné jméno ideologie. Velký muž si počínal neopatrně, když se posmíval budoucnosti. Ale národové, ta potrava pro děla zamilovaná do dělostřelce, jej hledali očima. Kde je? Co dělá? Napoleon je mrtev, řekl nějaký chodec invalidovi od Marenga a&nbsp;od Waterloo. <span class="MLP-znak-kurziva-11b">Ten a&nbsp;mrtev?</span> zvolal voják. <span class="MLP-znak-kurziva-11b">To ho pěkně znáte!</span> Obrazotvornost zbožštila poraženého člověka. Pozadí Evropy bylo po Waterloo temné. Po Napoleonovi zůstala nesmírná prázdnota.</p>
			<p class="MLP-text para-style-override-1">Do této prázdnoty se usadili králové. Stará Evropa toho vy­užila k&nbsp;reformám. Utvořila se Svatá aliance. Jméno Belle Alliance (Krásná aliance) se ozvalo ponejprv z&nbsp;osudného waterlooského bojiště.</p>
			<p class="MLP-text para-style-override-1">Za přítomnosti a&nbsp;tváří v&nbsp;tvář této obnovené staré Evropě se začaly jevit obrysy nové Francie. Nastoupila budoucnost, které se císař posmíval. Na čele měla hvězdu, Svobodu. Žhavé oči mladých pokolení se obrátily k&nbsp;ní. Podivná věc, že lidé byli nadšeni budoucností, svobodou i&nbsp;minulostí, Napoleonem. Porážka jeho génia zveličila. Padlý Bonaparte připadal větší než Napoleon u&nbsp;kormidla. Ti, kdo triumfovali, dostali strach. Anglie ho dala hlídat Hudsonem Lowem a&nbsp;za Francii ho špehoval Montchenu. Jeho zkřížené paže zneklidňovaly trůny. Alexander mu říkal ‚má nespavost‘. Strach z&nbsp;něho měl původ v&nbsp;revolučnosti, která tkvěla v&nbsp;jeho osobnosti. Což vysvětluje a&nbsp;omlouvá bonapartskou svobodomyslnost. Z&nbsp;tohoto přízraku dostával starý svět třesavku. Králům se vládlo nepohodlně, dokud byla skála Svaté Heleny v&nbsp;dohledu.</p>
			<p class="MLP-text para-style-override-1">Zatímco Napoleon zvolna umíral v&nbsp;Longwoodu<span class="char-style-override-4"><a id="footnote-3409-112-backlink" class="footnote-link" href="#footnote-3409-112">112</a></span>, na bojišti u&nbsp;Waterloo pokojně hnilo šedesát tisíc padlých a&nbsp;trocha z&nbsp;jejich míru se rozšířila po světě. Vídeňský kongres jej vtělil do smluv z&nbsp;roku 1815 a&nbsp;Evropa to nazvala restaurací.</p>
			<p class="MLP-text para-style-override-1">Tak to tedy je Waterloo.</p>
			<p class="MLP-text para-style-override-1">Ale co na tom záleží nekonečnosti? Celá ta bouře, ten mrak, ta válka a&nbsp;potom mír, všechen ten stín nezakalil ani na vteřinu záření nesmírného oka, před nímž se i&nbsp;brouček, který poskakuje v&nbsp;trávě ze stébla na stéblo, rovná orlu, jenž míří od zvonice ke zvonici na věžích chrámu Matky boží v&nbsp;Paříži.</p>
			<p id="toc_marker-2-1-19" class="MLP-uroven3-nadpis para-style-override-1">(19)<br/>Bojiště v&nbsp;noci</p>
			<p class="MLP-text-bez1radku para-style-override-1">Vraťme se, souvisí to s&nbsp;touto knihou, na osudné bojiště.</p>
			<p class="MLP-text para-style-override-1">V&nbsp;noci 18. června 1815 byl úplněk. Jeho světlo usnadnilo Blücherovi zuřivé pronásledování, prozrazovalo stopy prchajících, vydalo neblahé davy napospas rozběsněné pruské jízdě a&nbsp;pomáhalo při vraždění. Ve chvílích pohrom se často setkáváme s&nbsp;tragickou ochotou noci.</p>
			<p class="MLP-text para-style-override-1">Po posledním výstřelu z&nbsp;děla zůstala montsaintjeanská planina opuštěna.</p>
			<p class="MLP-text para-style-override-1">Angličané se zmocnili francouzského tábořiště; vyspat se v&nbsp;posteli poraženého je obvyklé dotvrzení vítězství. Rozbili tábor nedaleko Rossomme. Zato Prušáci se hnali vpřed za kořistí. Wellington se odebral do vesnice Waterloo, aby tam sestavil hlášení pro lorda Bathursta.</p>
			<p class="MLP-text para-style-override-1">Jestliže se dalo někdy říci <span class="MLP-znak-kurziva-11b">sic vos non vobis</span><span class="char-style-override-4"><a id="footnote-3409-113-backlink" class="footnote-link" href="#footnote-3409-113">113</a></span>, jistě se to hodí na vesnici Waterloo. Waterloo nic neudělalo a&nbsp;zůstalo půl míle od bojiště. Na Mont-Saint-Jean se střílelo z&nbsp;kanónů, Hougomont hořel, Papelotte hořela, Plancenoit hořel, Haie-Sainte se zmocnili útokem, Belle Alliance viděla objetí obou vítězů; ta jména sotva známe; Waterloo se vůbec nezúčastnilo bitvy, a&nbsp;sebralo všechnu slávu.</p>
			<p class="MLP-text para-style-override-1">Nejsme z&nbsp;těch, kdo lichotí válce; řekneme o&nbsp;ní holou pravdu, kdykoliv se namane příležitost. Válka má příšerné krásy, které jsme neskrývali; má také, přiznejme to, i&nbsp;své ohyzdnosti. Jedna z&nbsp;nich, která zvlášť ohromuje, je rychlé okrádání mrtvých po vítězství. Nové jitro po bitvě vzchází pokaždé nad vysvlečenými mrtvolami.</p>
			<p class="MLP-text para-style-override-1">Kdo to dělá? Kdo tak poskvrňuje triumf? Která ohavná ruka potají vklouzne do kapsy vítězství? Kdo jsou ti ničemové, kteří tropí své kousky za zády slávy? Několik filozofů, mezi nimi Voltaire, dokazují, že to jsou právě ti, kdo slávu tvoří. Říkají, že jsou to právě tihle lidé, jinak to není možné; kdo stojí na nohou, olupuje ty, kdo leží na zemi. Hrdina dne se mění v&nbsp;upíra noci. Koneckonců člověk prý má právo trochu obrat mrtvolu, o&nbsp;kterou se přičinil. My však tomu nevěříme. Nezdá se nám možné, že by táž ruka dovedla utrhnout vavřín a&nbsp;ukrást mrtvému střevíce.</p>
			<p class="MLP-text para-style-override-1">Je jisto, že po vítězích přicházejí zloději. Ale nechme stranou vojáka, obzvláště soudobého vojáka.</p>
			<p class="MLP-text para-style-override-1">Každé vojsko vleče za sebou luzu, a&nbsp;tu je nutno obvinit: jdou za ním netopýří bytosti, zpola lupiči, zpola sluhové, všechna ta havěť zplozená soumrakem, kterému se říká válka, lidé ve vojenských stejnokrojích, kteří nebojují, nemocní, kteří předstírají nemoc, obávaní zběhové, podloudní markytáni, kteří spěchají často se svými ženami na vozících, kradou a&nbsp;kradené věci prodávají, žebráci, kteří se nabízejí za průvodce důstojníkům, zločinci a&nbsp;kořistníci; všechna někdejší vojska&nbsp;– nemluvíme o&nbsp;době přítomné&nbsp;– je vlekla za sebou a&nbsp;říkalo se jim „záškodníci“. Ani vojsko, ani národ nebyly za ně odpovědny; mluvili italsky a&nbsp;táhli za Němci; mluvili francouzsky a&nbsp;sledovali Angličany. Jeden z&nbsp;takových bídníků, španělský záškodník, který mluvil francouzsky, zrádně zabil markýze Fervacquesa; markýz uvěřil jeho pikardskému nářečí, považoval ho za jednoho z&nbsp;našich a&nbsp;byl okraden na bitevním poli v&nbsp;noci po vítězství u&nbsp;Cerisoles. Kořist plodí kořistníky. Odporné heslo <span class="MLP-znak-kurziva-11b">žít z&nbsp;nepřítele</span> je zárodek malomocenství, jejž může vyhojit jenom železná kázeň. Slavná pověst někdy klame; nikdy se nedovíme, proč někteří generálové, jinak slavní, byli tak oblíbeni. Vojáci zbožňovali Turenna, protože trpěl loupeže; dovolené zlo je součástí dobroty; Turenne byl tak dobrý, že dopustil, aby Falcko bylo zničeno ohněm a&nbsp;krví. Za vojskem šli záškodníci, jejichž množství bylo zároveň známkou větší či menší přísnosti jeho velitele. Hoche a&nbsp;Marceau neměli vůbec záškodníky; Wellington, rádi mu to přiznáváme, jich měl málo.</p>
			<p class="MLP-text para-style-override-1">Přece však v&nbsp;noci z&nbsp;18. na 19. června byli mrtví olupováni. Wellington byl neúprosný; vydal rozkaz, aby každý, kdo by byl přistižen při činu, byl zastřelen; ale loupeživost je vytrvalá. Zatímco na jednom konci bojiště záškodníky stříleli, na druhém se kradlo.</p>
			<p class="MLP-text para-style-override-1">Měsíc zlověstně svítil na planinu.</p>
			<p class="MLP-text para-style-override-1">Asi o&nbsp;půlnoci se jakýsi muž blížil či spíše plížil k&nbsp;ohainskému úvozu. Podle vzhledu to byl jeden z&nbsp;těch, které jsme popsali, ani Angličan, ani Francouz, ani venkovan, ani voják, méně člověk, spíš pachem mrtvol přivábený vlkodlak, pro něhož byla krádež vítězstvím a&nbsp;který přišel okrást Waterloo. Muž oblečený v&nbsp;kabátě podobném vojenskému plášti byl neklidný a&nbsp;odvážný, šel vpřed a&nbsp;ohlížel se. Kdo byl ten člověk? Noc o&nbsp;něm pravděpodobně věděla víc než den. Nenesl pytel, ale jeho plášť měl zřejmě velké kapsy. Chvílemi se zastavoval, rozhlížel se kolem sebe po planině, jako by se chtěl přesvědčit, není-li pozorován, rychle se skláněl, převracel na zemi něco mlčenlivého a&nbsp;nehybného, pak se vztyčoval a&nbsp;vytrácel. Jeho plížení, jeho vzhled, rychlé a&nbsp;záhadné pohyby mu propůjčovaly podobu nočních příšer, které straší ve zříceninách a&nbsp;jimž staré normanské pověsti říkají skřeti.</p>
			<p class="MLP-text para-style-override-1">Někteří noční brodiví ptáci mívají v&nbsp;bažinách podobné obrysy.</p>
			<p class="MLP-text para-style-override-1">Zrak, který by byl bezpečně pronikl mlhou, by byl v&nbsp;neveliké dálce, trochu stranou a&nbsp;v&nbsp;závětří za barákem, který stojí při nivelleské silnici na křižovatce cesty z&nbsp;Mont-Saint-Jean do Braine-l’Alleud, spatřil jakýsi markytánský vozík s&nbsp;proutěnou košatinou; do něho byla zapřažena hladová herka, která přes udidlo okusovala kopřivy, a&nbsp;v&nbsp;košatině byste byli na kufrech a&nbsp;balících viděli sedět ženu. Snad měl ten vozík s&nbsp;plížícím se člověkem něco společného.</p>
			<p class="MLP-text para-style-override-1">Noc byla jasná. Na obloze ani mráčku. Co na tom, že je země rudá, měsíc zůstává bílý. Nebe je lhostejné. Na lukách se v&nbsp;nočním větru tiše houpaly větve, zpřelámané dělovými kartáči, ale přidržované na stromech kůrou. Vánek, vlastně spíš dech, pohyboval křovím. Tráva šelestila, jako by odcházely duše padlých.</p>
			<p class="MLP-text para-style-override-1">Zdaleka bylo slyšet, jak u&nbsp;anglického tábora přecházejí hlídky a&nbsp;stráže.</p>
			<p class="MLP-text para-style-override-1">Hougomont a&nbsp;Haie-Sainte stále ještě hořely a&nbsp;tvořily, jedna ves na západě, druhá na východě, dva velké plameny, k&nbsp;nimž se jako ke dvěma karbunkulům pojil rubínový náhrdelník anglických táborových ohňů, rozestavěných v&nbsp;nesmírném polokruhu přes pahorky na obzoru.</p>
			<p class="MLP-text para-style-override-1">Už jsme něco pověděli o&nbsp;pohromě na ohainské cestě. Srdce se zastavuje při myšlence, co všechno tam uchystala smrt pro naše hrdiny.</p>
			<p class="MLP-text para-style-override-1">Lze-li si představit něco opravdu děsného, skutečnost, která předstihuje i&nbsp;sen, pak je to toto: žít, vídat slunce, být v&nbsp;plném rozkvětu sil, zdráv a&nbsp;pln radosti, bodře se smát, chvátat za slávou, která člověka oslnivě vábí, cítit v&nbsp;hrudi plíce, které dýchají, srdce, které tluče, vůli, která se řídí rozumem, myslit, doufat, milovat, mít matku, ženu, děti, mít světlo&nbsp;– a&nbsp;pak náhle, dřív než stačíš vykřiknout, v&nbsp;kratší době, než je minuta, zhroutit se do propasti, upadnout, válet se, drtit a&nbsp;být drcen, vidět obilné klasy, listí, větve a&nbsp;nebýt schopen čehokoliv se zadržet, cítit, jak je šavle neužitečná, cítit pod sebou lidi, nad sebou koně, marně se bránit, mít zpřelámané kosti po nějaké šarvátce v&nbsp;temnotách, cítit patu, vytlačující člověku oči, zahryzávat se vztekle do koňských podkov, dusit se, řvát, svíjet se, být vespod a&nbsp;říkat si: ještě před chvilkou jsem byl živ!</p>
			<p class="MLP-text para-style-override-1">V&nbsp;místech, kde před krátkou dobou chroptěla žalostná zkáza, všechno mlčelo. Prohlubeň úvozu byla zaplněna koňmi a&nbsp;jezdci, nerozlučně promíchanými. Strašlivá spleť. Břehy úvozu zmizely. Mrtvoly zarovnaly cestu k&nbsp;planině a&nbsp;sahaly až po okraj jako dobrá míra ječmene. Nahoře hromada mrtvých, dole řeka krve; tak vypadala ta cesta večer 18. června 1815. Krev tekla až k&nbsp;nivelleské silnici a&nbsp;tam se slévala ve velkou louži před zásekem tarasícím silnici v&nbsp;místě, jež si venkované dodnes ukazují. Tam, na druhém konci genappské silnice, se kyrysníci zřítili. Množství mrtvol bylo úměrné hloubce úvozu. Uprostřed, v&nbsp;místě, kde byl úvoz mělčí a&nbsp;kudy přeletěla Delordova divize, byla vrstva mrtvol tenčí.</p>
			<p class="MLP-text para-style-override-1">Z&nbsp;této strany se blížil noční tulák, kterého jsme před chvílí zahlédli. Prohledával nesmírný hrob. Podroboval mrtvé odporné prohlídce. Brodil se krví.</p>
			<p class="MLP-text para-style-override-1">Náhle se zastavil.</p>
			<p class="MLP-text para-style-override-1">Několik kroků od něho v&nbsp;úvozu, na místě, kde končila hromada mrtvol, se z&nbsp;kupy mužů a&nbsp;koní vztyčila otevřená ruka osvětlená měsícem.</p>
			<p class="MLP-text para-style-override-1">Na prstě ruky se něco lesklo, byl to zlatý prsten.</p>
			<p class="MLP-text para-style-override-1">Muž se shýbl, zůstal chvíli v&nbsp;podřepu, a&nbsp;když se narovnal, prsten již na ruce nebyl.</p>
			<p class="MLP-text para-style-override-1">Muž se vlastně nevzpřímil; setrval v&nbsp;pokřiveném, ustrašeném postoji, obrátil se zády k&nbsp;hromadě mrtvých, zkoumal vkleče okolí, opřel horní část těla o&nbsp;oba ukazováčky, které se dotýkaly země, a&nbsp;vyhlížel přes okraj úvozu. Čtyři šakalí tlapy se hodí k&nbsp;všeličemu.</p>
			<p class="MLP-text para-style-override-1">Potom, rozhodnut, vstal.</p>
			<p class="MLP-text para-style-override-1">V&nbsp;tu chvíli se smrtelně vylekal. Měl pocit, že ho někdo zezadu uchopil.</p>
			<p class="MLP-text para-style-override-1"><span>Obrátil se; byla to ruka, která se zavřela a&nbsp;zachytila ho za šos kabátu.</span></p>
			<p class="MLP-text para-style-override-1">Čestný člověk by byl dostal strach. Tento muž se však dal do smíchu.</p>
			<p class="MLP-text para-style-override-1">„Vida, to je jenom mrtvý. Ostatně strašidlo je mi pořád ještě milejší než četník.“</p>
			<p class="MLP-text para-style-override-1">Ruka zatím umdlela a&nbsp;pustila ho. Síla se v&nbsp;hrobě rychle vyčerpává.</p>
			<p class="MLP-text para-style-override-1">„Tak co?“ pokračoval tulák. „Je snad ten mrtvý dokonce živ? Podívejme se!“</p>
			<p class="MLP-text para-style-override-1">Znovu se naklonil, ohmatal hromadu, odklidil překážky, uchopil ruku, sevřel paži, uvolnil hlavu, vytáhl tělo a&nbsp;za nějakou chvíli <span>vlekl</span> stínem úvozu člověka už bezduchého nebo alespoň upadlého do mdlob. Byl to kyrysník, důstojník, dokonce důstojník vyšší hodnosti; zpod kyrysu mu vyčníval zlatý nárameník: ale přilbu už neměl. Prudká rána šavlí mu rozťala obličej, zalitý nyní krví. Jinak se nezdálo, že by měl polámané údy, a&nbsp;nějakou šťastnou náhodou, můžeme-li zde použít takového výrazu, mrtví nad ním vytvořili klenbu, takže nebyl rozšlapán. Oči měl zavřené.</p>
			<p class="MLP-text para-style-override-1">Na kyrysu se mu třpytil stříbrný kříž Čestné legie.</p>
			<p class="MLP-text para-style-override-1">Lupič jej strhl a&nbsp;kříž ihned zmizel v&nbsp;kapsáři pod kabátem.</p>
			<p class="MLP-text para-style-override-1">Potom ohmatal důstojníkovu kapsu, ucítil tam hodinky a&nbsp;vzal si je. Nato prohledal kabátec, našel v&nbsp;něm tobolku a&nbsp;strčil i&nbsp;ji do kapsy.</p>
			<p class="MLP-text para-style-override-1">Když dospěl v&nbsp;pomoci, kterou takto poskytoval umírajícímu, až ke krádeži, otevřel důstojník očí.</p>
			<p class="MLP-text para-style-override-1">„Děkuji,“ řekl slabě.</p>
			<p class="MLP-text para-style-override-1">Drsné pohyby muže, který ho prohledával, svěžest noci, volně vdechovaný vzduch probudily důstojníka z&nbsp;mrákot.</p>
			<p class="MLP-text para-style-override-1">Lupič neodpověděl. Zdvihl hlavu. Na pláni bylo slyšet kroky; snad se blížila hlídka.</p>
			<p class="MLP-text para-style-override-1">Důstojník, který měl v&nbsp;hlase ještě stopy smrtelného zápasu, zašeptal:</p>
			<p class="MLP-text para-style-override-1">„Kdo vyhrál bitvu?“</p>
			<p class="MLP-text para-style-override-1">„Angličané,“ odpověděl tulák.</p>
			<p class="MLP-text para-style-override-1">Důstojník pokračoval:</p>
			<p class="MLP-text para-style-override-1">„Prohledejte mi kapsy. Najdete v&nbsp;nich hodinky a&nbsp;tobolku. Vezměte si je.“</p>
			<p class="MLP-text para-style-override-1">To se už, jak víme, stalo.</p>
			<p class="MLP-text para-style-override-1">Tulák předstíral, že vyplňuje příkaz, a&nbsp;řekl:</p>
			<p class="MLP-text para-style-override-1">„Nic tam není.“</p>
			<p class="MLP-text para-style-override-1">„Okradli mě,“ pravil důstojník. „To mě mrzí. Byl bych vám to dal.“</p>
			<p class="MLP-text para-style-override-1">Kroky hlídky byly čím dál tím hlasitější.</p>
			<p class="MLP-text para-style-override-1">„Už se blíží,“ řekl lupič a&nbsp;učinil pohyb, jako by byl na odchodu.</p>
			<p class="MLP-text para-style-override-1">Důstojník namáhavě vztáhl ruku a&nbsp;zadržel ho.</p>
			<p class="MLP-text para-style-override-1">„Zachránil jste mi život. Kdo jste?“</p>
			<p class="MLP-text para-style-override-1">Lupič rychle a&nbsp;tiše odpověděl:</p>
			<p class="MLP-text para-style-override-1">„Byl jsem jako vy u&nbsp;francouzské armády. Musím rychle odejít. Kdyby mě chytili, zastřelili by mě. Zachránil jsem vám život. Teď si už pomozte sám.“</p>
			<p class="MLP-text para-style-override-1">„Jakou máte hodnost?“</p>
			<p class="MLP-text para-style-override-1">„Seržant.“</p>
			<p class="MLP-text para-style-override-1">„Jak se jmenujete?“</p>
			<p class="MLP-text para-style-override-1">„Thénardier.“</p>
			<p class="MLP-text para-style-override-1">„Na tohle jméno nezapomenu. A&nbsp;vy si zapamatujte moje. Jmenuji se Pontmercy.“</p>
<p class="MLP-text para-style-override-1"><br/></p>
			<div class="footnotes">
				<div class="footnote">
					<p class="MLP-pozn-pod-carou para-style-override-1"><a id="footnote-3409-92" class="footnote-anchor" href="#footnote-3409-92-backlink">92</a> <span> Něco temného, tj. temná stránka (lat.).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-93" class="footnote-anchor" href="#footnote-3409-93-backlink">93</a> <span> Italský malíř.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-94" class="footnote-anchor" href="#footnote-3409-94-backlink">94</a> <span> Dělostřelecký odborník a&nbsp;velitel.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-95" class="footnote-anchor" href="#footnote-3409-95-backlink">95</a> <span> Něco temného, něco božského.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-96" class="footnote-anchor" href="#footnote-3409-96-backlink">96</a><span> </span><span> Autor „Rozpravy o&nbsp;Polybiovi“ a&nbsp;„Pojednání o&nbsp;obranných postaveních“ (1726).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-97" class="footnote-anchor" href="#footnote-3409-97-backlink">97</a> <span> Autor „Dějin tažení z&nbsp;roku 1815“.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-98" class="footnote-anchor" href="#footnote-3409-98-backlink">98</a> <span> C. se směje, P. bude plakat.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-99" class="footnote-anchor" href="#footnote-3409-99-backlink">99</a> <span> Zdrsnělé rzí (z Vergiliových </span><span class="char-style-override-1">Zpěvů rolnických</span><span>).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-100" class="footnote-anchor" href="#footnote-3409-100-backlink">100</a> <span> Černý princ tam 1356 přemohl a&nbsp;zajal Jana Dobrého.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-101" class="footnote-anchor" href="#footnote-3409-101-backlink">101</a> <span> Marlborough a&nbsp;princ Evžen porazili 1709 v&nbsp;sev. Francii maršála de Villars.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-102" class="footnote-anchor" href="#footnote-3409-102-backlink">102</a> <span> Marlborough tam u&nbsp;belgické Lovaně porazil Villeroie (1706).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-103" class="footnote-anchor" href="#footnote-3409-103-backlink">103</a> <span> Angličané tam (u Arrasu) porazili Francouze (1415).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-104" class="footnote-anchor" href="#footnote-3409-104-backlink">104</a> <span> Doslova: „Splendid!“ (V. H.)</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-105" class="footnote-anchor" href="#footnote-3409-105-backlink">105</a> <span> Bylo to dáno osudem (lat.).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-106" class="footnote-anchor" href="#footnote-3409-106-backlink">106</a> <span> Kolik liber váží generál? (lat.)</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-107" class="footnote-anchor" href="#footnote-3409-107-backlink">107</a><span> </span><span> Ukončení bitvy, závěr dne, náprava chybných opatření, zajištění největšího úspěchu pro zítřek, všechno bylo ztraceno od chvíle, kdy nastal panický strach.</span><span></span></p>
					<p class="MLP-pozn-pod-carou para-style-override-3"><span>— Napoleon, </span><span class="MLP-znak-kurziva-9b char-style-override-7">Diktáty ze Svaté Heleny</span><span>. (V. H.)</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-108" class="footnote-anchor" href="#footnote-3409-108-backlink">108</a> <span> Ludvíka XVIII. ošetřoval lékař, jemuž přezdívali „otec Elyzeus“.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-109" class="footnote-anchor" href="#footnote-3409-109-backlink">109</a> <span> Jindřicha IV.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-110" class="footnote-anchor" href="#footnote-3409-110-backlink">110</a> <span> Vůdce bílého teroru v&nbsp;Nîmes.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-111" class="footnote-anchor" href="#footnote-3409-111-backlink">111</a> <span> Nikoli nerovný mezi mnohými (tj. nadřazený všem).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-112" class="footnote-anchor" href="#footnote-3409-112-backlink">112</a> <span> Rezidence na ostrově sv. Heleny.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-113" class="footnote-anchor" href="#footnote-3409-113-backlink">113</a> <span> Vy se takhle přičiňujete, a&nbsp;nic z&nbsp;toho nemáte (z Vergilia).</span></p>
				</div>
			</div>
		</div>
</body>
</html>