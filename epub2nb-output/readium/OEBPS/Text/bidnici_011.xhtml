<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>bidnici-7</title>
		<link href="../Styles/bidnici_idstyles.css" rel="stylesheet" type="text/css"/>
	</head>
	<body id="bidnici" xml:lang="cs-CZ" xmlns:xml="http://www.w3.org/XML/1998/namespace">
		<div>
			<p id="toc_marker-1-5" class="MLP-uroven2-kapitola para-style-override-1">KNIHA PÁTÁ <br/>Na šikmé ploše</p>
			<p id="toc_marker-1-5-1" class="MLP-uroven3-nadpis-II">(1) <br/>O<a id="x.19275"></a>&nbsp;pokroku ve výrob<a id="x.19279"></a>ě ozdob z&nbsp;černého skla</p>
			<p class="MLP-text-bez1radku para-style-override-1">Co se stalo s&nbsp;matkou, která podle vyprávění lidí v&nbsp;Montfermeil opustila své dítě? Kde byla? Co dělala?</p>
			<p class="MLP-text para-style-override-1">Když nechala malou Cosettu u&nbsp;Thénardierových, pokračovala v&nbsp;cestě a&nbsp;došla do Montreuil-sur-Mer.</p>
			<p class="MLP-text para-style-override-1">To bylo, jak si vzpomínáme, v&nbsp;roce 1818.</p>
			<p class="MLP-text para-style-override-1">Fantina odešla ze svého okresu přibližně před dvanácti lety. Montreuil-sur-Mer se změnil. Zatímco Fantina klesala z&nbsp;bídy do bídy, její rodné město vzkvétalo.</p>
			<p class="MLP-text para-style-override-1">Již zhruba dva roky se v&nbsp;městě rozmáhal průmysl, což je pro chudý kraj vždy přínosem.</p>
			<p class="MLP-text para-style-override-1">Na té podrobnosti záleží a&nbsp;považujeme za užitečné se o&nbsp;ní rozpovídat&nbsp;– řekněme dokonce, že ji chceme zdůraznit.</p>
			<p class="MLP-text para-style-override-1"><span>Od dávných dob se v&nbsp;Montreuil-sur-Mer vyráběla imitace anglického žetu a&nbsp;německého černého skla. Tento průmysl stále jen živořil, protože materiál byl drahý, a&nbsp;to ovlivňovalo mzdy. V&nbsp;čase, kdy Fantina přišla do Montreuil-sur-Mer, nastal ve výrobě „černého zboží“ neslýchaný převrat. Ke konci roku 1815 se v&nbsp;městě usadil neznámý člověk a&nbsp;přišel na nápad užívat při výrobě místo pryskyřice klovatinu a&nbsp;u&nbsp;náramků nahradit sponky ze spájeného plechu sponkami z&nbsp;plechu tlačeného. Tato docela malá změna znamenala úplný převrat.</span></p>
			<p class="MLP-text para-style-override-1">Zázračně snížila cenu materiálu, čímž bylo možno za prvé zvýšit mzdy&nbsp;– to bylo pro kraj dobrodiním&nbsp;–, za druhé zlepšit výrobu&nbsp;– to byla výhoda pro spotřebitele&nbsp;–, za třetí prodávat levněji, i&nbsp;když se ztrojnásobil výrobcův zisk.</p>
			<p class="MLP-text para-style-override-1">Tak přinesl jediný nápad trojí výhodu.</p>
			<p class="MLP-text para-style-override-1">Ani ne ve třech letech původce této myšlenky zbohatl, a&nbsp;to bylo dobré; kromě toho obohatil všechny kolem sebe, což bylo ještě lepší. Nebyl z&nbsp;kraje. Lidé nevěděli nic o&nbsp;jeho původu a&nbsp;málo o&nbsp;jeho začátcích.</p>
			<p class="MLP-text para-style-override-1">Říkalo se, že do města přišel s&nbsp;nepatrnou hotovostí, nejvýše s&nbsp;několika sty franků.</p>
			<p class="MLP-text para-style-override-1">Z&nbsp;tohoto kapitálku, který dal do služeb důmyslnému nápadu, zúrodněnému pořádkem a&nbsp;přemýšlením, vybudoval bohatství své i&nbsp;celého kraje.</p>
			<p class="MLP-text para-style-override-1">Když přišel do Montreuil-sur-Mer, byl oblečen, choval se a&nbsp;mluvil jako dělník. Vypravuje se, že v&nbsp;onen prosincový podvečer, kdy se tajně vplížil do městečka Montreuil-sur-Mer s&nbsp;brašnou na zádech a&nbsp;se sukovicí v&nbsp;ruce, vypukl v&nbsp;obecním domě velký požár. Cizinec se vrhl do plamenů a&nbsp;zachránil dvě děti, o&nbsp;nichž se zjistilo, že to jsou děti četnického kapitána. Tak se stalo, že nikdo ani nepomyslil na to, aby ho požádal o&nbsp;průvodní list. Jmenoval se <span class="MLP-znak-kurziva-11b">otec Madeleine</span>.</p>
			<p id="toc_marker-1-5-2" class="MLP-uroven3-nadpis para-style-override-1">(2) <br/>Madeleine</p>
			<p class="MLP-text-bez1radku para-style-override-1">Byl to asi pa<a id="x.19282"></a>desátiletý muž, vypadal ustaraně a&nbsp;byl to dobrý člověk. To je všechno, co se o&nbsp;něm dalo říci.</p>
			<p class="MLP-text para-style-override-1">Díky rychlému rozvoji průmyslu, který Madeleine tak úžasně vzkřísil, se Montreuil-sur-Mer stal značně důležitým střediskem. Španělsko, které spotřebuje mnoho černého žetu, v&nbsp;něm ročně objednávalo nesmírné spousty zboží. Montreuil-sur-Mer silně konkuroval Londýnu a&nbsp;Berlínu. Zisky otce Madeleina byly takové, že druhý rok mohl vystavět velkou továrnu, v&nbsp;které byly prostorné dílny: jedna pro muže, druhá pro ženy. Kdo měl hlad, mohl se přihlásit a&nbsp;byl jist, že dostane zaměstnání a&nbsp;chléb. Od mužů žádal otec Madeleine dobrou vůli, od žen dobré mravy a&nbsp;ode všech poctivost. Rozdělil dílny, aby oddělil pracovníky podle pohlaví, aby dívky a&nbsp;ženy neměly záminku k&nbsp;hloupostem. V&nbsp;tom směru byl neoblomný. Byl to však jediný názor, při kterém byl poněkud nesnášenlivý. Věděl, že Montreuil-sur-Mer jako sídlo vojenské posádky má dostatečnou příležitost ke zkáze mravů, a&nbsp;proto byl tak přísný. Byl tedy jeho příchod dobrodiním a&nbsp;jeho přítomnost prozřetelností. Před příchodem otce Madeleina všechno v&nbsp;kraji upadalo; teď tam všechno žilo zdravým životem práce. Čilý ruch všechno rozehříval a&nbsp;všude pronikal. Nezaměstnanost a&nbsp;bídu lidé v&nbsp;kraji neznali. I&nbsp;v&nbsp;nejbídnější kapse bylo trochu stříbra, i&nbsp;v&nbsp;nejchudším příbytku trochu radosti.</p>
			<p class="MLP-text para-style-override-1">Otec Madeleine zaměstnával všechny. Žádal jenom jedno: Buďte poctiví! Buďte počestné!</p>
			<p class="MLP-text para-style-override-1">Uprostřed činnosti, jejíž byl příčinou i&nbsp;osou, nastřádal otec Madeleine, jak jsme již řekli, pěkné jmění, ale zdálo se&nbsp;– a&nbsp;to bylo u&nbsp;toho prostého obchodníka značně podivné&nbsp;–, že to není jeho hlavní starost. Bylo zřejmé, že myslí mnoho na jiné a&nbsp;málo na sebe. V&nbsp;roce 1820 se vědělo, že u&nbsp;Laffitta složil na své jméno šest set třicet tisíc franků; ale před tím už vydal víc než milión ve prospěch města a&nbsp;chudých.</p>
			<p class="MLP-text para-style-override-1">Nemocnice byla špatně vybavena; zřídil deset lůžek. Mont­reuil-sur-Mer je rozdělen na horní a&nbsp;dolní město. V&nbsp;dolním městě, kde bydlil, měli jen jednu školu, ohavný barák, který se div nerozpadl; postavil dvě školy: jednu pro dívky, druhou pro chlapce. Ze svých peněz dával oběma učitelům příplatek dvakrát vyšší, než obnášel jejich hubený plat, a&nbsp;když se tomu kdosi podivil, řekl: „Dva nejdůležitější úředníci státu jsou kojná a&nbsp;učitel.“ Na své útraty dal postavit starobinec, zařízení ve Francii tehdy ještě neznámé, zřídil podpůrnou pokladnu pro zestárlé a&nbsp;nemocné dělníky. Protože továrna byla jakýmsi střediskem a&nbsp;vytvořila se kolem ní nová čtvrt, kde se usadilo mnoho chudých rodin, zřídil tam bezplatnou lékárnu.</p>
			<p class="MLP-text para-style-override-1">V&nbsp;prvních dnech, když ho Montreuilští pozorovali, začínaly dobré duše říkat: „Ten chlap chce zbohatnout.“ Když viděli, že zbohatl, a&nbsp;pak v&nbsp;době, než se celému kraji začalo dobře dařit, tytéž dobré dušičky říkaly: „Je to ctižádostivý člověk.“ To se zdálo pravděpodobnější, protože byl nábožný a&nbsp;chodíval i&nbsp;do kostela, čímž se každý tehdejším lidem zalichotil. V&nbsp;neděli chodil pravidelně na tichou mši. Tamější poslanec, který ve všem viděl konkurenci, byl jeho zbožností brzy znepokojen. Poslanec, který byl členem zákonodárného sboru císařství, sdílel náboženské názory jistého oratoriána, známého pod jménem Fouché, pozdějšího vévody otrantského, jehož byl chráněncem a&nbsp;přítelem. V&nbsp;uzavřené společnosti se jemně posmíval Bohu. Když však viděl bohatého továrníka Madeleina chodit v&nbsp;sedm ráno na tichou mši, pomyslil si, že by to mohl být budoucí kandidát, a&nbsp;rozhodl se, že ho předčí; vzal si jako osobního zpovědníka jezuitu a&nbsp;chodil na velkou mši i&nbsp;na nešpory. Ctižádost se v&nbsp;těch dobách zračila v&nbsp;pravém smyslu slova běháním do kostela. Z&nbsp;toho strachu měli prospěch chudí i&nbsp;Bůh, protože ctihodný poslanec zřídil také dvě lůžka v&nbsp;nemocnici; bylo jich tedy dvanáct.</p>
			<p class="MLP-text para-style-override-1">V&nbsp;roce 1819 se jednou ráno po městě rozkřiklo, že na prefektův návrh a&nbsp;v&nbsp;uvážení služeb prokázaných kraji jmenoval král otce Madeleina starostou města Montreuil-sur-Mer. Všichni, kdo prohlašovali o&nbsp;tomto přistěhovalci, že je to „ctižádostivec“, chytili se nadšeně toho jmenování, které mu ostatně kdekdo přál, a&nbsp;křičeli: „Vidíte! Co jsme říkali?“ Celý Montreuil-sur-Mer byl vzhůru. Zpráva byla pravdivá. Za několik dnů se objevilo jmenování v&nbsp;Moniteuru. Druhý den otec Madeleine jmenování odmítl.</p>
			<p class="MLP-text para-style-override-1">Právě v&nbsp;tom roce 1819 se objevilo zboží vyrobené postupem vynalezeným Madeleinem na průmyslové výstavě; na návrh výstavní poroty jmenoval král vynálezce rytířem Čestné legie. Nový rozruch v&nbsp;malém městě! Tak vida! Chtěl kříž!&nbsp;– Pan Madeleine odmítl i&nbsp;kříž.</p>
			<p class="MLP-text para-style-override-1">Ten člověk byl hádankou. Dobré duše ji rozluštily:</p>
			<p class="MLP-text para-style-override-1">„Podle všeho je to dobrodruh.“</p>
			<p class="MLP-text para-style-override-1">Jak jsme viděli, kraj mu vděčil za mnoho, chudí mu vděčili za všechno; o&nbsp;všechno se staral do té míry, že si ho nakonec musili vážit, a&nbsp;byl tak mírný, že si ho všichni musili zamilovat; obzvláště ho zbožňovali jeho dělníci, a&nbsp;on to zbožňování přijímal s&nbsp;jakousi smutnou vážností. V&nbsp;době, kdy se už vědělo, že je bohatý, začali ho příslušníci městské honorace zdravit a&nbsp;v&nbsp;městě se mu říkalo pan Madeleine; dělníci a&nbsp;děti mu nadále říkali <span class="MLP-znak-kurziva-11b">otec Madeleine</span>. Bylo to oslovení, které ho nejspíš přimělo k&nbsp;úsměvu. Tou měrou, jakou stoupal, začaly pršet pozvánky. „Společnost“ si ho přála mít mezi sebou. Dveře salónů nadutých lidí z&nbsp;Montreuil-sur-Mer, které by před časem neprodyšně zapadly před řemeslníkem, otvíraly obě křídla před milionářem. Všude si ho předcházeli. Odmítl.</p>
			<p class="MLP-text para-style-override-1">Ani tentokrát tím dobré duše nebyly přivedeny do rozpaků. Říkalo se: „Je to nevychovaný člověk, člověk bez vzdělání. Nevíme, odkud pochází. Nedovedl by se ve společnosti chovat. Snad ani číst neumí.“</p>
			<p class="MLP-text para-style-override-1">Když viděli, jak se mu hrnou peníze, říkali, že je to kramář. Když byli svědky, že ty peníze rozdává, tvrdili, že je ctižádostivý. Když viděli, jak odmítá pocty, prohlašovali; je to dobrodruh. Když viděli, že se vyhýbá společnosti, říkali, že je nevychovanec.</p>
			<p class="MLP-text para-style-override-1">V&nbsp;roce 1820, pět let po příchodu do Montreuil-sur-Mer, byly jeho zásluhy o&nbsp;kraj tak zřejmé a&nbsp;přání všeho obyvatelstva tak jednoznačné, že ho král znovu jmenoval starostou města. Pan Madeleine znovu odmítl, ale prefekt jeho odmítnutí nepřijal, všichni přední občané ho přišli poprosit, lidé na ulici ho důrazně žádali, naléhání ze všech stran bylo tak upřímné, že nakonec povolil. Lidé si všimli, že k&nbsp;tomuto rozhodnutí ho nejvíc přiměla poznámka staré babičky, která na něho z&nbsp;prahu svého domu s&nbsp;humorem zvolala: <span class="MLP-znak-kurziva-11b">„Dobrý starosta je užitečná věc. Cožpak by někdo mohl zaváhat, když může lidem prospět?“</span></p>
			<p class="MLP-text para-style-override-1">To byl třetí stupeň jeho vzestupu. Otec Madeleine se stal panem Madeleinem; pan Madeleine se stal panem starostou.</p>
			<p id="toc_marker-1-5-3" class="MLP-uroven3-nadpis para-style-override-1">(3) <br/>Peníze uložené u&nbsp;Laffitta</p>
			<p class="MLP-text-bez1radku para-style-override-1">Jinak zůstal stejně prostý, jako byl prvního dne. Měl šedivé vlasy, vážný pohled, osmahlou pleť dělníka, zamyšlenou tvář filozofa. Obyčejně nosil klobouk se širokým okrajem a&nbsp;dlouhý redingot z&nbsp;těžkého sukna, zapnutý až k&nbsp;bradě. Plnil své starostenské povinnosti, ale jinak žil samotářsky. S&nbsp;málokým promluvil. Vyhýbal se zdvořilostem, zdravil plaše, rychle unikal před lidmi, usmíval se, aby nemusil hovořit, jako by se úsměvem omlouval. Ženy o&nbsp;něm říkaly: „To je dobrácký medvěd!“ Jeho radostí byly procházky v&nbsp;polích.</p>
			<p class="MLP-text para-style-override-1">Jídával vždycky sám a&nbsp;při tom míval před sebou knihu. Měl docela pěknou knihovničku. Miloval knihy; knihy jsou klidní a&nbsp;spolehliví přátelé. Se vzrůstem bohatství se dostavilo víc volného času, a&nbsp;jak se zdá, pan Madeleine ho využíval k&nbsp;tříbení ducha. Lidé pozorovali, že se od příchodu do Montreuil-sur-Mer rok co rok vyjadřuje zdvořileji, uhlazeněji a&nbsp;vlídněji.</p>
			<p class="MLP-text para-style-override-1">Na procházky si rád brával pušku, ale zřídka jí používal. Ale když k&nbsp;tomu někdy přece došlo, střílel přesně, až to děsilo. Nikdy nestřílel neškodného živočicha. Nikdy nestřílel na drobné ptactvo.</p>
			<p class="MLP-text para-style-override-1">Ačkoliv už nebyl mladý, zdálo se, že má úžasnou sílu. Pomohl, kde bylo třeba, zdvihl koně, vytáhl kolo zapadlé do bláta, chytil za rohy odvázaného býka. Při odchodu z&nbsp;domu měl vždycky kapsy plné peněz; a&nbsp;když se vracel, měl je prázdné. Když procházel okolními vesnicemi, rozběhla se otrhaná drobotina vesele za ním a&nbsp;sesypala se na něho jako roj komárů.</p>
			<p class="MLP-text para-style-override-1">Lidé hádali, že kdysi žil na venkově, protože znal mnoho užitečných tajemství, která svěřoval venkovanům. Naučil je ničit obilního mola, poradil jim, aby sýpku pokropili a&nbsp;spáry v&nbsp;podlaze zalili roztokem kuchyňské soli; poučil je, že pilousa lze vypudit tak, že všude, na zdích i&nbsp;ve střechách, v&nbsp;seníku i&nbsp;v&nbsp;domě rozvěsí kvetoucí vratič. Měl různé „recepty“, jak z&nbsp;pole vyhubit koukol, obilnou sněť, vikev, bojínek, ocáskovec, všechen plevel, který dusí obilí. Králíkárnu chránil proti krysám jen pachem morčete, které do ní vsadil.</p>
			<p class="MLP-text para-style-override-1">Jednoho dne viděl, jak venkované pilně vytrhávají kopřivy. Zadíval se na hromadu s&nbsp;kořeny vytrhaných a&nbsp;již zaschlých rostlin a&nbsp;řekl: „Zvadly. A&nbsp;byl by z&nbsp;nich užitek, kdybyste si s&nbsp;nimi věděli rady. Listí mladých kopřiv je dobrá zelenina, stará kopřiva má vlákno jako konopí a&nbsp;len. Tkanina z&nbsp;kopřiv se vyrovná konopné látce. Nasekanou kopřivu žere ráda drůbež, rozemletá zase chutná dobytku. Po kopřivovém semenu, přimíchaném do krmiva, má dobytek lesklou srst, kořen kopřivy přidaný k&nbsp;soli dává žlutou barvu. Jinak je to dobré seno, které se může dvakrát do roka kosit. A&nbsp;co kopřiva potřebuje? Trochu hlíny, jinak se nemusí ani pěstovat ani ošetřovat. Jenom semeno se nesnadno sklízí, protože vypadává, jakmile dozraje. Jinak nic. Kopřiva by byla užitečná, kdyby se o&nbsp;ni trochu dbalo; člověk ji zanedbává, a&nbsp;ona se stává plevelem. Tedy ji ničí. Jak se lidé podobají kopřivám!“ Po chvilce mlčení dodal: „Přátelé, pamatujte si, že není ani plevele, ani špatných lidí. Jsou jenom špatní pěstitelé.“<span></span></p>
			<p class="MLP-text para-style-override-1">Děti ho měly rády také proto, že dovedl vyrábět roztomilé drobnosti ze slámy a&nbsp;z&nbsp;kokosových ořechů.</p>
			<p class="MLP-text para-style-override-1">Kdykoliv viděl dveře kostela potažené černí, vstoupil dovnitř; vyhledával pohřby, jako jiní chodí na křtiny. Vdovství a&nbsp;neštěstí druhého jej přitahovalo, protože byl vtělená laskavost; připojoval se mezi pozůstalé, k&nbsp;rodinám ve smutku, ke kněžím modlícím se nad rakví. Zdálo se, že svým myšlenkám rád dává jako námět smuteční žalmy, plné vidin onoho světa. Dívaje se k&nbsp;obloze, naslouchal skoro toužebně záhadám věčnosti, smutným hlasům, které zpívají na okraji temné propasti smrti.</p>
			<p class="MLP-text para-style-override-1">Konal spoustu dobrých skutků skrytě, jako se skrytě dopouštíme skutků zlých. Večer chodíval tajně do domů chudých. Když se pak chuďas vrátil do své podkrovní světnice, shledal, že v&nbsp;jeho nepřítomnosti někdo otevřel dveře, často i&nbsp;násilím. Chuďas <span>vykřikl:</span> „Byl tu zloděj!“ Vstoupil a&nbsp;první věc, kterou spatřil, byl zlaťák <span>zapomenutý</span> na některém kusu nábytku. „Zloděj“, který tam vnikl, byl otec Madeleine.</p>
			<p class="MLP-text para-style-override-1">Byl vlídný a&nbsp;smutný. Lidé říkali: „Je to boháč, ale netváří se pyšně. Je to šťastný člověk, ale nevypadá spokojeně.“</p>
			<p class="MLP-text para-style-override-1"><span>Někteří lidé se domnívali, že je to tajemná osobnost, a&nbsp;tvrdili, že nikdo nesmí vstoupit do jeho pokoje, který je hotová poustevna, s&nbsp;přesýpacími hodinami a&nbsp;zkříženými hnáty a&nbsp;lebkami místo ozdob. Hodně se o&nbsp;tom povídalo, povídalo se tolik, že několik mladých elegantních a&nbsp;zlomyslných žen z&nbsp; Montreuil-sur-Mer k&nbsp;němu jednoho dne přišlo a&nbsp;žádalo: „Pane starosto, ukažte nám svůj pokoj. Říká se, že je to jeskyně.“ Pan Madeleine se usmál a&nbsp;ihned je zavedl do „jeskyně“. Byly potrestány za svou zvědavost. Byl to pokoj zařízený docela obvyklým mahagonovým nábytkem, v&nbsp;podstatě ošklivým, jako bývá všechen nábytek toho druhu, a&nbsp;vylepený tapetou po dvanácti sou. Dámy neviděly nic zvláštního kromě dvou svícnů starodávného tvaru, které byly ze stříbra a&nbsp;– jak se maloměstsky vyjádřily&nbsp;– „měly punc“.</span><span></span></p>
			<p class="MLP-text para-style-override-1">Nicméně se i&nbsp;nadále říkalo, že nikdo nesmí vstoupit do jeho pokoje, že je to poustevna, cela, brloh, hrobka.</p>
			<p class="MLP-text para-style-override-1">Stejně si lidé šeptali, že má „ohromné“ peníze uložené u&nbsp;Laffitta s&nbsp;tou zvláštní podmínkou, že si je může kdykoliv neprodleně vyzvednout, takže, dodávali, pan Madeleine může přijít k&nbsp;Laffittovi třeba ráno, podepsat stvrzenku a&nbsp;v&nbsp;deseti minutách odnést dva nebo tři milióny. Ve skutečnosti se ty „dva nebo tři milióny“ scvrkly&nbsp;– jak jsme už řekli&nbsp;– na šest set třicet nebo čtyřicet tisíc franků.</p>
			<p id="toc_marker-1-5-4" class="MLP-uroven3-nadpis para-style-override-1">(4) <br/>Pan Madeleine nosí smutek</p>
			<p class="MLP-text-bez1radku para-style-override-1">Na p<a id="x.19285"></a>očátku roku 1821 přinesly noviny zprávu o&nbsp;smrti Myriela, biskupa v&nbsp;Digne, kterého lid nazýval <span class="MLP-znak-kurziva-11b">monsignorem</span> <span class="MLP-znak-kurziva-11b">Lidumilem</span> a&nbsp;který zemřel jako světec ve věku dvaaosmdesáti let.</p>
			<p class="MLP-text para-style-override-1">Abychom byli podrobnější než noviny, dodejme, že dignský biskup několik roků před svou smrtí oslepl a&nbsp;byl ve své slepotě spokojen, neboť měl u&nbsp;sebe svou sestru.</p>
			<p class="MLP-text para-style-override-1">Jen mimochodem řekněme, že být slepý a&nbsp;být milovaný je opravdu na této zemi, kde nic není úplného, jedna z&nbsp;nejpodivuhodněji vzácných tváří lidského štěstí. Mít neustále kolem sebe ženu, dceru, půvabnou bytost, která je zde proto, že ji potřebujeme, a&nbsp;proto, že se ona bez vás nemůže obejít, cítit se nepostradatelný pro toho, jehož přítomnost je pro nás nezbytná, moci stále měřit její lásku délkou času, který nám věnuje, a&nbsp;říci si: poněvadž mi obětuje všechen svůj čas, dává mi tím celé své srdce; nevidět její tvář, ale smět číst její myšlenky, uvědomovat si věrnost té bytosti, když celý svět pro nás propadl v&nbsp;temnotu, vnímat šelest jejího šatu jako šum křídel, slyšet, jak přechází, odchází, vstupuje, mluví, zpívá, a&nbsp;myslit si, že jsme středem těch kroků, těch slov a&nbsp;zpěvu, přesvědčovat se o&nbsp;své přitažlivosti, cítit se tím mocnější, čím jsme slabší, stát se ve své slepotě jakoby zářivou temnotou, okolo níž tento anděl krouží, v&nbsp;tom je blaženost, které se máloco vyrovná. Nejvyšší štěstí života je přesvědčení, že jsme milováni; milováni pro sebe samé, lépe řečeno, milováni navzdory sobě samým; slepý je o&nbsp;tom přesvědčen. V&nbsp;tom soužení přijímáme každou úsluhu jako pohlazení. Schází nám něco? Ne. Neztratili jsme světlo, máme-li lásku. A&nbsp;jakou lásku! Lásku, která klíčí jen a&nbsp;jen ze ctnosti. Není slepoty, kde trvá jistota. Tápající duše hledá příbuznou duši a&nbsp;nalézá ji. A&nbsp;tato nalezená a&nbsp;osvědčená duše je žena. Čísi ruka vás podpírá, je to její ruka; čísi ústa se dotkla vašeho čela, jsou to její ústa; slyšíte nablízku dech, je to ona. Jaké opojení přijímat všechno od ní, od jejího zbožňování až po její soustrast, nebýt nikdy opuštěný, mít líbeznou křehkost, která vám pomáhá, opírat se o&nbsp;nekolísající třtinu, dotýkat se vlastníma rukama prozřetelnosti a&nbsp;smět ji vzít do náruče&nbsp;– ji&nbsp;– hmatatelného Boha! Srdce, záhadný nebeský květ, otvírá svá tajemství. Za všechno světlo bys nedal takovou tmu. Duše, strážný anděl, je tu, neustále je tu; poodejde-li, pak se zase bezpečně vrátí; vytrácí se jako sen a&nbsp;objevuje se znova jako skutečnost. Cítíme vřelost, která nás obklopuje. Překypujeme pohodou, radostí a&nbsp;nadšením; sami jsme zářením v&nbsp;temnotách. Tisíce drobných pozorností. Bezvýznamné maličkosti, které v&nbsp;té nicotě nabývají ohromné důležitosti. Nejnevýslovnější přízvuk ženského hlasu vás konejší a&nbsp;nahrazuje svět, který pro vás zmizel. Jste laskáni duší. Nic nevidíte a&nbsp;cítíte, že jste zbožňováni. Je to ráj v&nbsp;temnotách.</p>
			<p class="MLP-text para-style-override-1">A&nbsp;z&nbsp;tohoto ráje přešel monsignore Lidumil do ráje skutečného.</p>
			<p class="MLP-text para-style-override-1">Oznámení o&nbsp;jeho smrti bylo vytištěno v&nbsp;místních novinách města Montreuil-sur-Mer. Pan Madeleine se nazítří objevil v&nbsp;černém, se smuteční páskou na klobouku.</p>
			<p class="MLP-text para-style-override-1">Ve městě si všimli, že pan Madeleine nosí smutek, a&nbsp;začali povídat. Jako by paprsek ozářil původ pana Madeleina. Vyvodili z&nbsp;toho, že je nějak spřízněn s&nbsp;ctihodným biskupem. <span class="MLP-znak-kurziva-11b">Nosí smutek po biskupovi z&nbsp;Digne</span>, říkalo se v&nbsp;salónech; to pana Madeleina v&nbsp;očích velkého světa v&nbsp;Montreuil-sur-Mer velice povzneslo a&nbsp;dodalo mu náhle jisté vážnosti. Místní společnost pomýšlela zrušit karanténu pana Madeleina, pravděpodobně příbuzného Jeho Milosti pana biskupa. Pan Madeleine si všiml povýšení, kterého se mu dostalo, podle hlubších poklon starých a&nbsp;líbeznějších úsměvů mladších žen. Jednou večer jakási stará dáma z&nbsp;toho malého velkého světa, předpokládajíc, že její zvědavost opravňuje starobylost jejího rodu, osmělila se položit mu otázku:</p>
			<p class="MLP-text para-style-override-1">„Pan starosta je bezpochyby bratranec zesnulého biskupa z&nbsp;Digne?“</p>
			<p class="MLP-text para-style-override-1">„Ne, madame,“ řekl.</p>
			<p class="MLP-text para-style-override-1">„Vy však,“ pokračovala vznešená paní, „po něm nosíte smutek?“</p>
			<p class="MLP-text para-style-override-1">Pan Madeleine odpověděl: „To proto, že jsem ve svém mládí byl sluhou v&nbsp;jeho rodině.“</p>
			<p class="MLP-text para-style-override-1">A&nbsp;ještě něčeho si lidé všimli; kdykoli totiž prošel městem nějaký potulný savojský hoch&nbsp;– Savojáčkové tam vymetali komíny&nbsp;–, pan starosta si ho dal zavolat, vyptal se ho na jméno a&nbsp;obdaroval ho penězi. Savojští chlapci si to navzájem řekli a&nbsp;přicházeli do Montreuil v&nbsp;celých zástupech.</p>
			<p id="toc_marker-1-5-5" class="MLP-uroven3-nadpis para-style-override-1">(5) <br/>Neurčité blýskání na obzoru</p>
			<p class="MLP-text-bez1radku para-style-override-1">Časem všechny námitky pomalu mizely. Podle zákona, kterému podléhají všichni, kdo se povznesli, i&nbsp;pana Madeleina zprvu očerňovali a&nbsp;pomlouvali, pak ho jen svévolně uráželi, později ho obmýšleli zlomyslnostmi, které se nakonec rozplynuly vniveč; pan Madeleine si vydobyl úctu všech, úctu úplnou a&nbsp;srdečnou, a&nbsp;přišla chvíle, kolem roku 1821, kdy slůvko ‚pan starosta‘ se v&nbsp;Montreuil-sur-Mer vyslovovalo téměř s&nbsp;takovým přízvukem, jako se ‚Jeho biskupská Milost‘ vyslovovalo v&nbsp;Digne v&nbsp;roce 1815. Z&nbsp;okolí na deset mil kolem dokola přicházeli lidé na poradu k&nbsp;panu Madeleinovi. Srovnával spory, radil k&nbsp;zastavení procesů, smiřoval nepřátele. Každý ho právem považoval za soudce. Zdálo se, že má v&nbsp;duši knihu přirozených zákonů. Byla to přímo nákaza úcty, která v&nbsp;šesti nebo sedmi letech čím dál tím víc zachvacovala celý kraj.</p>
			<p class="MLP-text para-style-override-1">Jen jediný muž v&nbsp;městě a&nbsp;v&nbsp;celém kraji té nákaze nikterak nepodléhal, a&nbsp;ať otec Madeleine dělal cokoliv, ten muž zůstával k&nbsp;jeho činům chladný, jako by ho burcoval a&nbsp;znepokojoval nepodplatitelný a&nbsp;neomylný pud. Opravdu, někteří lidé jako by byli obdařeni zvířecím pudem, čistým a&nbsp;neporušeným jako každý pud, který probouzí odpor i&nbsp;náklonnost a&nbsp;osudově odpuzuje dvě povahy, neváhá a&nbsp;není zmaten, který si nikdy nic nesmlčí a&nbsp;nezalže a&nbsp;vidí i&nbsp;ve tmě, je ne­omylný, vítězný, nepřístupný všem rozumovým radám a&nbsp;který, ať se osudy utvářejí jakkoliv, upozorní tajně člověka psa na přítomnost člověka kočky a&nbsp;člověka lišku na přítomnost člověka lva.</p>
			<p class="MLP-text para-style-override-1">Když se pan Madeleine procházíval ulicemi, klidný, laskavý a&nbsp;provázený požehnáním všeho lidu, mnohokrát se za ním najednou obrátil urostlý muž v&nbsp;ocelově šedém kabátě, ozbrojený velkou holí, v&nbsp;klobouku se sklopenou střechou, a&nbsp;sledoval ho zrakem, dokud Madeleine nezašel, pak zkřížil ruce, potřásl hlavou a&nbsp;vyšpulil rty až k&nbsp;nosu s&nbsp;výmluvným úšklebkem, kterým jako by chtěl říci:</p>
			<p class="MLP-text para-style-override-1">„Kdo je ten člověk? Jsem si jist, že jsem ho už někde viděl. Ze mě si rozhodně blázna dělat nebude.“</p>
			<p class="MLP-text para-style-override-1">Tento vážný muž téměř hrozivé důležitosti byl jedním z&nbsp;těch lidí, kteří, i&nbsp;když je zahlédneme jen letmo, upoutávají pozornost.</p>
			<p class="MLP-text para-style-override-1">Jmenoval se Javert a&nbsp;byl u&nbsp;policie.</p>
			<p class="MLP-text para-style-override-1">V&nbsp;Montreuil-sur-Mer zastával namáhavý, ale užitečný úřad policejního inspektora. Neviděl Madeleinovy začátky. Javert vděčil za své místo, které zastával, přímluvě pana Chabouilleta, tajemníka státního ministra hraběte Anglèse, tehdejšího policejního prefekta v&nbsp;Paříži. Když přišel do Montreuil-surMer, měl průmyslník Madeleine už velký majetek a&nbsp;z&nbsp;otce Madeleina se stal pan Madeleine.</p>
			<p class="MLP-text para-style-override-1">Někteří policejní úředníci mají v&nbsp;tváři zvláštní výraz, v&nbsp;němž se obráží podlost a&nbsp;zároveň vědomí vlastní svrchovanosti. Javert měl takový výraz, ale podlost v&nbsp;něm nebyla.</p>
			<p class="MLP-text para-style-override-1">Jsme přesvědčeni, že kdyby v&nbsp;duších bylo možno čísti, zjistili bychom velmi podivuhodnou věc; že totiž každý jedinec lidského rodu má svého dvojníka mezi zvířaty; a&nbsp;snadno bychom si uvědomili ten fakt, že od mlže až po orla, od prasete až k&nbsp;tygrovi jsou všechna zvířata v&nbsp;člověku a&nbsp;že v&nbsp;každém člověku se tají některé z&nbsp;nich. Někdy dokonce několik najednou.</p>
			<p class="MLP-text para-style-override-1">Zvířata jsou jen jinou podobou našich ctností a&nbsp;našich nepravostí, které nám bloudí před očima jako viditelné přízraky našich duší. Bůh nám je ukazuje, aby nás přiměl k&nbsp;přemýšlení.</p>
			<p class="MLP-text para-style-override-1">Ale protože zvířata jsou pouhé stíny, neobdařil je Bůh schopností zdokonalovat se výchovou v&nbsp;pravém smyslu slova; k&nbsp;čemu by to bylo? Naproti tomu našim duším, které jsou skutečností a&nbsp;mají svůj vlastní cíl, dal Bůh rozum, to znamená možnost výchovy. Náležitou výchovou lze vždy z&nbsp;kterékoli duše vydobýt užitek, který se v&nbsp;ní tají.</p>
			<p class="MLP-text para-style-override-1">To říkáme samozřejmě z&nbsp;omezeného hlediska zjevného pozemského života, aniž předem rozhodujeme hlubokou otázku dřívější či pozdější existence tvorů, kteří nejsou lidmi. Viditelný subjekt nikterak neopravňuje myslícího člověka popírat subjekt skrytý. S&nbsp;touto výhradou můžeme pokračovat.</p>
			<p class="MLP-text para-style-override-1">Připustíte-li nyní, že se v&nbsp;každém člověku tají nějaké zvíře, snadno dojdeme k&nbsp;tomu, kdo byl policejní inspektor Javert.</p>
			<p class="MLP-text para-style-override-1">Asturští sedláci jsou přesvědčeni, že v&nbsp;každém vlčím vrhu je jeden pes, kterého vlčice pohltí, protože by později zadávil vlčata.</p>
			<p class="MLP-text para-style-override-1">Dejte lidskou podobu tomu psu z&nbsp;vlčice, a&nbsp;bude to Javert.</p>
			<p class="MLP-text para-style-override-1">Javert se narodil ve vězení vykládačce karet, jejíž muž byl na galejích. Když vyrůstal, uvědomoval si, že je vyřazen z&nbsp;lidské společnosti, a&nbsp;trápil se, že k&nbsp;ní nikdy nebude patřit. Pozoroval, že společnost neúprosně odmítá dvě vrstvy lidí: ty, kteří ji napadají, a&nbsp;ty, kteří ji chrání; mohl si vybrat jen z&nbsp;těchto dvou vrstev, současně v&nbsp;sobě cítil smysl pro přísnost, pořádek a&nbsp;počestnost, smysl znásobený nevýslovnou nenávistí k&nbsp;tulákům, z&nbsp;nichž pocházel. Dal se k&nbsp;policii. Měl úspěch. Ve čtyřiceti letech se stal inspektorem.</p>
			<p class="MLP-text para-style-override-1">V&nbsp;mládí byl zaměstnán na galejích v&nbsp;jižní Francii.</p>
			<p class="MLP-text para-style-override-1">Než budeme pokračovat, dohodněme se o&nbsp;významu slova lidská podoba, kterou jsme před chvílí přisoudili Javertovi.</p>
			<p class="MLP-text para-style-override-1"><span>Lidskou podobu Javertovu tvořil tupý nos s&nbsp;dvěma hlubokými nozdrami, ke kterým stoupaly po obou tvářích ohromné licousy. Nebylo volno tomu, kdo spatřil poprvé ty dva lesy a&nbsp;ty dvě sluje. Když se Javert smál&nbsp;– to se stávalo zřídka a&nbsp;působilo to děsivě&nbsp;–, jeho úzké rty se odchlípily a&nbsp;ukázaly nejenom zuby, ale i&nbsp;dásně, a&nbsp;okolo nosu se mu prohloubily široké a&nbsp;děsné vrásky jako na tlamě divoké šelmy. Vážný Javert se podobal doze; smál-li se, byl to tygr. Měl malou lebku, velké sanice, vlasy zakrývající čelo a&nbsp;spadající až k&nbsp;obočí, mezi očima hlubokou vrásku jako znamení hněvu, </span><span>temný</span><span> pohled, zaťaté rty, které nevěstily nic dobrého, výraz vášnivě panovačný.</span></p>
			<p class="MLP-text para-style-override-1">Ten muž byl složen ze dvou velmi prostých a&nbsp;poměrně dobrých vlastností, ale přeháněním z&nbsp;nich dělal vlastnosti špatné. Byly to úcta k&nbsp;vrchnosti a&nbsp;nenávist ke vzpouře; v&nbsp;jeho očích byla krádež, vražda a&nbsp;všechny zločiny jen různými tvářemi vzpoury. Slepě a&nbsp;hluboce důvěřoval všem, kdo zastávali nějaký státní úřad, od ministerského předsedy až k&nbsp;polnímu hlídači. A&nbsp;v&nbsp;opovržení, nechuti a&nbsp;ošklivosti měl všechny lidi, kteří jednou překročili zákonnou hranici zla. Neznal výjimky a&nbsp;nepřipouštěl námitky. O&nbsp;jedněch říkával:</p>
			<p class="MLP-text para-style-override-1">„Úředník se nemůže mýlit, úřední osoba má vždycky pravdu.“</p>
			<p class="MLP-text para-style-override-1">O&nbsp;těch druhých říkával:</p>
			<p class="MLP-text para-style-override-1">„Ti jsou neodvratně ztraceni. Stejně nejsou k&nbsp;ničemu dobrému.“</p>
			<p class="MLP-text para-style-override-1"><span>Plně sdílel názor těch, kdo libujíce si v&nbsp;krajnostech přisuzují lidským zákonům moc zatracovat nebo zatracené odhalovat a&nbsp;umisťují řeku Styx na dno lidské společnosti. Byl stoik, rázný a&nbsp;přísný; smutný a&nbsp;ponořený do sebe; ponížený i&nbsp;pánovitý jako všichni fanatici. Jeho pohled byl chladný a&nbsp;zavrtával se jako nebozez. Celý jeho život vystihovala dvě slova&nbsp;– bdít a&nbsp;střežit. Našel vždycky přímou cestu i&nbsp;v&nbsp;nejspletitějších záhadách; byl si vědom své užitečnosti, úřad mu byl náboženstvím; byl to špehoun, jako jiný je kněz. Běda tomu, kdo mu padl do ruky! Byl by zatkl svého otce při útěku z&nbsp;galejí a&nbsp;byl by udal svou matku, kdyby chtěla utéci z&nbsp;káznice. A&nbsp;byl by to udělal s&nbsp;vnitřním uspokojením, jaké poskytuje ctnost. K&nbsp;tomu všemu vedl život plný odříkání, samoty, sebezapření, cudnosti, bez jakéhokoli rozptýlení. Bylo v&nbsp;něm neukojitelné vědomí povinnosti, policie chápaná tak, jako chápali Sparťané Spartu, byl nelítostná stráž, divoká počestnost, chladný vyzvědač, Brutus a&nbsp;Vidocq</span><span class="char-style-override-4"><a id="footnote-3409-84-backlink" class="footnote-link" href="#footnote-3409-84">84</a></span><span> v&nbsp;jedné osobě.</span></p>
			<p class="MLP-text para-style-override-1">Celá Javertova osobnost prozrazovala člověka, který číhá a&nbsp;který se skrývá. Mystické učení Josefa de Maistre, které svou vznešenou kosmogonií kořenilo vládní časopisy, by o&nbsp;Javertovi neopominulo říci, že je symbolem. Nebylo mu vidět čelo, ztrácející se pod kloboukem, nebyly mu vidět oči ukryté pod obočím, nebyla vidět brada tonoucí ve velkém nákrčníku, nebyly vidět ruce schované v&nbsp;rukávech a&nbsp;nebyla vidět hůl nošená pod kabátem.</p>
			<p class="MLP-text para-style-override-1">Ale v&nbsp;pravou chvíli najednou všechno jako by vylezlo z&nbsp;úkladné zálohy na světlo; hranaté a&nbsp;nízké čelo, zkázonosný pohled, hrozivá brada, ohromné ruce a&nbsp;strašný obušek.</p>
			<p class="MLP-text para-style-override-1">I&nbsp;když nenáviděl knihy, přesto je ve vzácných chvílích volna četl; proto nebyl zcela nevzdělaný. Bylo to patrno z&nbsp;jeho přehnaného vyjadřování.</p>
			<p class="MLP-text para-style-override-1">Řekli jsme, že neměl nectností. Byl-li sám se sebou spokojen, dopřál si šňupeček tabáku. To byla jeho jediná lidská slabost.</p>
			<p class="MLP-text para-style-override-1">Snadno pochopíme, že Javert byl postrachem toho druhu lidí, které výroční zpráva ministerstva spravedlnosti uvádí pod záhlavím: <span class="MLP-znak-kurziva-11b">Tuláci</span>. Ti, jakmile zaslechli Javertovo jméno, dávali se na zběsilý útěk; a&nbsp;když spatřili Javertovu tvář, kameněli hrůzou.</p>
			<p class="MLP-text para-style-override-1">Takový to byl strašný člověk.</p>
			<p class="MLP-text para-style-override-1"><span>Javert byl okem, které neustále pozorovalo pana Madeleina. Okem plným podezření a&nbsp;dohadů. Konečně si toho pan Madeleine všiml, ale zdálo se, že tomu nepřikládá důležitosti. Ani se Javerta nevyptával, ani ho nevyhledával, a&nbsp;jeho nepříjemný a&nbsp;tíživý pohled snášel, jako by nic nepozoroval. Jednal s&nbsp;Javertem jako s&nbsp;každým, nenuceně a&nbsp;vlídně.</span></p>
			<p class="MLP-text para-style-override-1">Podle několika slov, která Javertovi uklouzla, se dalo soudit, že ze zvědavosti, vrozené tomu druhu lidí a&nbsp;vedené pudem i&nbsp;vůlí, tajně pátral po stopách dřívějšího života pana Madeleina.</p>
			<p class="MLP-text para-style-override-1">Zdálo se, že leccos ví, a&nbsp;v&nbsp;narážkách občas naznačoval, že kdosi sháněl jisté informace v&nbsp;jistém kraji o&nbsp;jisté zmizelé rodině. Jednou dokonce sám pro sebe prohodil:</p>
			<p class="MLP-text para-style-override-1">„Myslím, že už ho mám!“ Pak celé tři dny nepromluvil ani slova a&nbsp;byl pohřížen do svých myšlenek. Nit, o&nbsp;které se domníval, že už ji drží, se patrně přetrhla.</p>
			<p class="MLP-text para-style-override-1">Ostatně&nbsp;– a&nbsp;to jsme nuceni říci, abychom zmírnili slova, jejichž smysl by se mohl stát příliš všeobecný&nbsp;– v&nbsp;lidské bytosti nemůže být nic opravdu neomylného, a&nbsp;právě pud může být zmaten, odvrácen z&nbsp;pravé stopy a&nbsp;sveden. Jinak by byl pud vyšší než rozum, a&nbsp;zvířata by měla vyšší inteligenci než lidé.</p>
			<p class="MLP-text para-style-override-1">Javert byl zřejmě trochu zaražen přirozeným klidem a&nbsp;lhostejností pana Madeleina.</p>
			<p class="MLP-text para-style-override-1">A&nbsp;přece se jednou zdálo, že jeho podivné způsoby na pana Madeleina zaúčinkovaly.</p>
			<p id="toc_marker-1-5-6" class="MLP-uroven3-nadpis para-style-override-1">(6) <br/>Starý Fauchelevent</p>
			<p class="MLP-text-bez1radku para-style-override-1">Jednou zrána procházel<a id="x.19288"></a> pan Madeleine nedlážděnou uličkou v&nbsp;Montreuil-Sur-Mer. Zaslechl hluk a&nbsp;po několika krocích spatřil hlouček lidí. Zamířil k&nbsp;nim. Právě tam padl kůň a&nbsp;strhl pod vůz starce, který ho vedl, jakéhosi Faucheleventa.</p>
			<p class="MLP-text para-style-override-1">Fauchelevent byl jedním z&nbsp;mála nepřátel, které tou dobou pan Madeleine ještě měl. Když Madeleine přišel do kraje, Fauchelevent, bývalý soudní písař a&nbsp;téměř vzdělaný sedlák, měl obchod, kterému se začalo špatně dařit. Fauchelevent viděl, jak obyčejný dělník bohatne, zatímco on, pán, chudne. Záviděl mu a&nbsp;dělal, co mohl, nevynechávaje jediné příležitosti, aby Madeleinovi uškodil. Potom přišel úpadek a&nbsp;opuštěnému staříkovi bez rodiny a&nbsp;dětí zbyla jen kára a&nbsp;kůň, i&nbsp;živil se povoznictvím.</p>
			<p class="MLP-text para-style-override-1">Kůň si zlomil obě zadní nohy a&nbsp;nemohl se zvednout. Stařík uvázl pod vozem mezi koly. Upadl tak nešťastně, že mu vůz celou váhou ležel na prsou. Na káře byl dosti těžký náklad. Starý Fauchelevent bolestně chrčel. Marně se ho pokoušeli vytáhnout. Stačilo počínat si zmateně, nešikovně mu přispět na pomoc, nepatřičně trhnout, a&nbsp;starý Fauchelevent by byl rozmačkán. Mohli ho vyprostit jen tak, že by nazdvihli vůz zespoda. Javert, který se právě k&nbsp;té nehodě naskytl, poslal pro hever. Vtom se objevil pan Madeleine. Lidé s&nbsp;úctou ustupovali.</p>
			<p class="MLP-text para-style-override-1">„Pomoc!“ chrčel děda Fauchelevent. „Kdo se smiluje a&nbsp;zachrání starce?“</p>
			<p class="MLP-text para-style-override-1">Pan Madeleine se obrátil k&nbsp;přihlížejícím lidem:</p>
			<p class="MLP-text para-style-override-1">„Máte hever?“</p>
			<p class="MLP-text para-style-override-1">„Už pro něj běželi,“ odpověděl jeden venkovan.</p>
			<p class="MLP-text para-style-override-1">„Kdy ho donesou?“</p>
			<p class="MLP-text para-style-override-1">„Šli k&nbsp;nejbližšímu kováři, do Flachotu; ale dobrou čtvrthodinku to trvat bude.“</p>
			<p class="MLP-text para-style-override-1">„Čtvrt hodiny!“ zvolal Madeleine.</p>
			<p class="MLP-text para-style-override-1">Večer předtím pršelo, půda byla rozmoklá, kára se bořila čím dál víc do země a&nbsp;drtila hrudník starého povozníka. Bylo zřejmé, že nejdéle v&nbsp;pěti minutách bude mít polámaná žebra.</p>
			<p class="MLP-text para-style-override-1">„Není přece možné čekat čtvrt hodiny,“ řekl Madeleine venkovanům, kteří přihlíželi.</p>
			<p class="MLP-text para-style-override-1">„Nedá se nic dělat.“</p>
			<p class="MLP-text para-style-override-1">„Ale pak bude pozdě! Nevidíte, jak kára zapadá do bláta?“</p>
			<p class="MLP-text para-style-override-1">„K&nbsp;čertu!“</p>
			<p class="MLP-text para-style-override-1">„Poslyšte,“ pokračoval Madeleine, „pod vozem je ještě dost místa, aby tam mohl někdo vlézt a&nbsp;nazvedl jej. Jen pár vteřin, ubožáka bychom mezitím vytáhli. Je tu někdo, kdo má svaly a&nbsp;odvahu? Vydělá si pět dukátů!“</p>
			<p class="MLP-text para-style-override-1">Nikdo z&nbsp;lidí se nepohnul.</p>
			<p class="MLP-text para-style-override-1">„Deset dukátů,“ řekl Madeleine.</p>
			<p class="MLP-text para-style-override-1"><span>Muži, postávající kolem, sklopili oči. Jeden z&nbsp;nich mumlal: „To by musil být člověk po čertech silný. A&nbsp;pak, vždyť nás to může rozdrtit!“</span><span></span></p>
			<p class="MLP-text para-style-override-1">„Nuže,“ začal opět Madeleine, „dvacet dukátů.“</p>
			<p class="MLP-text para-style-override-1">Opět ticho.</p>
			<p class="MLP-text para-style-override-1">„Dobrá vůle jim neschází,“ ozval se nový hlas.</p>
			<p class="MLP-text para-style-override-1">Pan Madeleine se obrátil a&nbsp;poznal Javerta. Nevšiml si ho při svém příchodu.</p>
			<p class="MLP-text para-style-override-1">Javert pokračoval:</p>
			<p class="MLP-text para-style-override-1">„Ale síla. Musil by to být strašný silák, aby provedl takový kousek a&nbsp;pozvedl na hřbetě celou káru.“</p>
			<p class="MLP-text para-style-override-1">Pak se upřeně podíval na pana Madeleina a&nbsp;pokračoval, zdůrazňuje každé pronášené slovo:</p>
			<p class="MLP-text para-style-override-1">„Pane Madeleine, znal jsem jen jediného člověka, který by byl schopen udělat to, co žádáte.“</p>
			<p class="MLP-text para-style-override-1">Madeleine se zachvěl.</p>
			<p class="MLP-text para-style-override-1">Javert lhostejně dodal, aniž spustil z&nbsp;Madeleina oči:</p>
			<p class="MLP-text para-style-override-1">„Byl to galejník.“</p>
			<p class="MLP-text para-style-override-1">„Ale?“ řekl Madeleine.</p>
			<p class="MLP-text para-style-override-1">„Z&nbsp;toulonských galejí.“</p>
			<p class="MLP-text para-style-override-1">Madeleine zbledl.</p>
			<p class="MLP-text para-style-override-1">Mezitím se kára pomalu bořila hloub a&nbsp;hloub. Starý Fauchelevent chroptěl a&nbsp;naříkal:</p>
			<p class="MLP-text para-style-override-1"><span>„Dusím se. Láme mi to žebra! Hever! Dělejte něco! Ach!“ Madeleine se rozhlédl kolem sebe.</span></p>
			<p class="MLP-text para-style-override-1">„Nenajde se tedy nikdo, kdo by si chtěl přivydělat dvacet dukátů a&nbsp;zachránit ubohého starce?“</p>
			<p class="MLP-text para-style-override-1">Nikdo z&nbsp;diváků se nehnul. Javert dodal:</p>
			<p class="MLP-text para-style-override-1">„Znal jsem jen jediného muže, který by mohl nahradit hever, a&nbsp;to byl onen galejník.“</p>
			<p class="MLP-text para-style-override-1">„Ach, už mě to láme!“ křičel stařec.</p>
			<p class="MLP-text para-style-override-1">Madeleine pozvedl hlavu, setkal se s&nbsp;jestřábím zrakem Javer­tovým, stále na něho upřeným, pohleděl na netečné venkovany a&nbsp;smutně se usmál. Potom, aniž promluvil, klesl na kolena, a&nbsp;než se dav zmohl na výkřik, byl pod vozem.</p>
			<p class="MLP-text para-style-override-1">Nastala hrůzná chvíle napětí a&nbsp;ticha.</p>
			<p class="MLP-text para-style-override-1">Viděli, jak se Madeleine, ležící téměř na břiše, pod tou hroznou tíhou dvakrát marně pokouší přitáhnout lokty ke kolenům. Křičeli na něho:</p>
			<p class="MLP-text para-style-override-1">„Otče Madeleine, vylezte odtamtud!“</p>
			<p class="MLP-text para-style-override-1">Sám starý Fauchelevent ho prosil:</p>
			<p class="MLP-text para-style-override-1">„Pane Madeleine, jděte odsud! Mám-li umřít, ať tedy umřu! Nechte mě! Ještě vás to taky rozdrtí!“</p>
			<p class="MLP-text para-style-override-1">Madeleine mlčel.</p>
			<p class="MLP-text para-style-override-1">Diváci těžce oddychovali. Kola se pomalu bořila víc a&nbsp;víc a&nbsp;bylo téměř nemožné, aby Madeleine zpod vozu šťastně vyvázl.</p>
			<p class="MLP-text para-style-override-1">Pojednou spatřili, jak se ohromná hmota pohnula, vůz se pomalu zvedal, kola se napolo dostávala z&nbsp;rozbahněné koleje. Zaslechli dušený hlas, který volal:</p>
			<p class="MLP-text para-style-override-1">„Pospěšte si! Pomozte!“ To Madeleine se napínal z&nbsp;posledních sil.</p>
			<p class="MLP-text para-style-override-1">Přispěchali na pomoc. Obětavost jednoho dodala síly a&nbsp;odvahy všem. Dvacet paží vyzdvihlo káru. Starý Fauchelevent byl zachráněn.</p>
			<p class="MLP-text para-style-override-1">Madeleine se zvedl. Byl na smrt bledý a&nbsp;lil se z&nbsp;něho pot. Šaty měl roztrhané a&nbsp;zablácené. Všichni plakali. Stařík mu objímal kolena a&nbsp;nazýval ho spasitelem. Madeleine, ve tváři výraz blaženého a&nbsp;nebeského utrpení, se pokojně zahleděl na Javerta, který z&nbsp;něho nespouštěl oči.</p>
			<p id="toc_marker-1-5-7" class="MLP-uroven3-nadpis para-style-override-1">(7) <br/>Fauchelevent se stává zahradníkem v&nbsp;Paříž<a id="x.19291"></a>i</p>
			<p class="MLP-text-bez1radku para-style-override-1">F<span>auchelevent si pádem vyvrtl koleno. Otec Madeleine ho dal dopravit do nemocnice, kterou založil pro své dělníky přímo v&nbsp;budově továrny a&nbsp;v&nbsp;níž dvě milosrdné sestry zastávaly ošetřovatelskou službu. Druhý den ráno našel stařík na svém nočním stolku tisícifrankovou bankovku s&nbsp;poznámkou psanou rukou otce Madeleina: </span><span class="MLP-znak-kurziva-11b">Kupuji od vás vůz i&nbsp;koně</span><span>. Vůz byl polámaný a&nbsp;kůň zdechl. Fauchelevent se uzdravil, ale koleno zůstalo ztuhlé. Prostřednictvím sester a&nbsp;pana faráře umístil Madeleine dědu jako zahradníka v&nbsp;jednom ženském klášteře ve čtvrti Saint-Antoine v&nbsp;Paříži.</span></p>
			<p class="MLP-text para-style-override-1">Za nějaký čas byl Madeleine jmenován starostou. Když Javert poprvé spatřil Madeleina opásaného šerpou, odznakem svrchované moci nad městem, projelo jím chvění, jaké asi cítí doga větřící pod oděvem svého pána vlka. Od té chvíle se mu vyhýbal, jak jen mohl. Když ho služební záležitosti důtklivě nutily a&nbsp;když se setkání se starostou nemohl vyhnout, mluvil s&nbsp;ním nesmírně uctivě.</p>
			<p class="MLP-text para-style-override-1">Blahobyt, který otec Madeleine vykouzlil v&nbsp;Montreuil-sur-Mer, měl, vedle viditelných znaků, na něž jsme upozornili, ještě jeden, který, ač neviditelný, měl právě takový, ne-li větší význam. Trpí-li obyvatelstvo, není-li práce, jdou-li špatně obchody, vzpírají se poplatníci pro nedostatek peněz platit daně, nedbají na stanovené lhůty a&nbsp;stát vydá spoustu peněz na upomínky a&nbsp;vymáhání dlužných daní. Když je dost práce, když je kraj spokojen a&nbsp;bohatý, daně se platí snáze a&nbsp;stát nemá zbytečná vydání. Můžeme říci, že obecná bída a&nbsp;bohatství mají neklamné měřítko: náklady spojené s&nbsp;vybíráním daní. V&nbsp;onom čase se náklady s&nbsp;vybíráním daní v&nbsp;okrese Montreuil-sur-Mer scvrkly o&nbsp;tři čtvrtiny, a&nbsp;proto pan de Villèle, tehdejší ministr financí, dával okres často za příklad.</p>
			<p class="MLP-text para-style-override-1">Tak vypadaly hospodářské poměry v&nbsp;kraji, když se Fantina vrátila. Nikdo se už na ni nepamatoval. Naštěstí jí vrata továrny pana Madeleina ukázala přátelskou tvář. Přihlásila se a&nbsp;byla přijata do dílny ženského oddělení. Pro Fantinu to bylo úplně nové zaměstnání, nebyla v&nbsp;něm dost zručná, a&nbsp;vydělávala si proto jen málo, ale koneckonců stačilo to, aby problém byl rozřešen a&nbsp;ona uhájila živobytí.</p>
			<p id="toc_marker-1-5-8" class="MLP-uroven3-nadpis para-style-override-1">(8) <br/>Paní Victurnienová vydává pětatřicet fran<a id="x.19295"></a>ků<br/>na mravopočestnost</p>
			<p class="MLP-text-bez1radku para-style-override-1">Fantina měla radost, když zjistila, že se uživí. Jaká milost nebes, moci žít počestně z&nbsp;práce! Vrátila se jí skutečně chuť k&nbsp;práci. Koupila si zrcadlo; měla radost, že v&nbsp;něm shledává své mládí, krásné vlasy a&nbsp;zuby jako perličky, zapomněla na mnoho věcí, vzpomínala jen na Cosettu, malovala si růžovými barvami budoucnost a&nbsp;byla téměř šťastná. Najala si pokojíček a&nbsp;zařídila se nábytkem na účet svého budoucího výdělku; byl to pozůstatek jejích lehkomyslných zvyků.</p>
			<p class="MLP-text para-style-override-1">Protože nemohla tvrdit, že je vdaná, střežila se&nbsp;– jak jsme již naznačili&nbsp;– mluvit o&nbsp;své dcerušce.</p>
			<p class="MLP-text para-style-override-1">Viděli jsme už, že platila Thénardierovým docela přesně. A&nbsp;poněvadž se uměla jen podepsat, byla nucena jim psát prostřednictvím veřejného písaře.</p>
			<p class="MLP-text para-style-override-1">Psávala často. Lidé si toho všimli. V&nbsp;dílně pro ženy se začalo šuškat, že Fantina „píše dopisy“ a&nbsp;prostě „že má tajné spády“.</p>
			<p class="MLP-text para-style-override-1">Nikdo lépe nevyslídí naše činy než ti, jichž se to nejméně týká.</p>
			<p class="MLP-text para-style-override-1">Proč ten pán přichází vždycky až po setmění? Proč ten a&nbsp;ten pán ve čtvrtek nevěší svůj klíč na hřebík? Proč chodí jen postranními uličkami? Proč ona paní vystupuje z&nbsp;kočáru, dříve než vůz dojede k&nbsp;domu? Proč si posílá pro dopisní papír, když ho má doma plnou krabici? atd. atd.</p>
			<p class="MLP-text para-style-override-1">Jsou lidé, kteří ve snaze rozluštit nějakou záhadu, jež se jich vůbec netýká, promrhají více času, vydají více peněz a&nbsp;vynaloží víc námahy, než by je stálo deset dobrých skutků; a&nbsp;dělají to zadarmo, pro radost, aniž jejich zvědavost je ukojena jinak než novou zvědavostí. Celé dny stopují jeho nebo ji, hodiny stojí na číhané na rohu ulice, v&nbsp;stromořadí, v&nbsp;noci, za mrazu a&nbsp;deště, podplácejí posluhy, opíjejí fiakristy a&nbsp;lokaje, kupují si sdílnost komorné, získávají vrátného. Proč? Pro nic. Z&nbsp;pouhé zuřivé touhy vidět, vědět a&nbsp;proniknout do cizího tajemství. Proto, že je svrbí jazyk. A&nbsp;často, vejdou-li tajemství ve známost, jsou-li ty záhady dány napospas veřejnosti a&nbsp;hádanky vyjdou na světlo denní, přicházejí vzápětí pohromy, souboje, úpadek, rodinné rozvraty a&nbsp;kácejí se existence k&nbsp;velké radosti těch, kteří všechno odhalili docela nezištně, čistě pudově. Je to smutné.</p>
			<p class="MLP-text para-style-override-1">Mnozí lidé jsou špatní jen proto, aby měli co povídat. Jejich rozhovory, salonní řeči, tlachání v&nbsp;předsíni jsou jako krby, ve kterých rychle hoří dřevo; potřebují mnoho paliva a&nbsp;tím palivem jsou jim jejich bližní.</p>
			<p class="MLP-text para-style-override-1">Tak dělnice pozorovaly i&nbsp;Fantinu.</p>
			<p class="MLP-text para-style-override-1">A&nbsp;navíc jí nejedna žena záviděla její zlaté vlasy a&nbsp;bílé zuby.</p>
			<p class="MLP-text para-style-override-1">Zjistily, že se v&nbsp;dílně uprostřed spolupracovnic často obrací, aby setřela slzu. V&nbsp;těch chvílích Fantina myslila na své dítě; možná i&nbsp;na muže, kterého milovala.</p>
			<p class="MLP-text para-style-override-1">Snaha zpřetrhat temná pouta minulosti působí bolest.</p>
			<p class="MLP-text para-style-override-1">Dělnice zjistily, že Fantina píše nejméně dvakrát do měsíce vždycky na tutéž adresu a&nbsp;že dopis frankuje. Dopídily se adresy: <span class="MLP-znak-kurziva-11b">Pan Thénardier, hospodský v&nbsp;Montfermeil</span>. V&nbsp;hospodě rozvázaly jazyk veřejnému písaři, starému dobrákovi, který si mohl prolít hrdlo červeným vínem jen tehdy, vyklopil-li kapsu svých tajemství. Krátce, zjistilo se, že Fantina má dítě. „To byla jistě vykutálená holka.“ Našla se kmotra, která si zajela do Montfermeil, aby promluvila s&nbsp;Thénardierovými, a&nbsp;po svém návratu řekla: „Za svých pětatřicet franků jsem si přišla na své. Viděla jsem její dítě.“</p>
			<p class="MLP-text para-style-override-1">Kmotra, která to udělala, byla furie, paní Victurnienová, ochránkyně a&nbsp;fortnýřka lidské ctnosti. Paní Victurnienové bylo šestapadesát let, a&nbsp;jak byla stará, tak byla šeredná. Měla mečivý hlas a&nbsp;nevěděla, co chce. I&nbsp;tahle stařena byla kdysi mladá, což je podivné. V&nbsp;nejdivočejším roce třiadevadesátém se zamlada vdala za mnicha, který utekl z&nbsp;kláštera v&nbsp;jakobínské čapce a&nbsp;přešel od bernardýnů k&nbsp;republikánům. Byla suchá, zatrpklá, nevlídná, špičatá, pichlavá, téměř jedovatá; a&nbsp;to proto, že si připomínala svého mnicha, už nebožtíka, který ji velmi krotil a&nbsp;pokořoval. Byla jako žíně z&nbsp;pomačkané mnišské kutny. Za obnovené monarchie se z&nbsp;ní stala pobožnůstkářka tak horlivá, že jí kněží odpustili i&nbsp;toho mnicha. Měla jměníčko, které okázale slibovala jakési řeholi. Na biskupství v&nbsp;Arrasu ji rádi vídali. Paní Victurnienová tedy zajela do Montfermeil a&nbsp;vrátila se se slovy: „Viděla jsem její dítě.“</p>
			<p class="MLP-text para-style-override-1">To všechno vyžadovalo čas. Fantina byla už přes rok v&nbsp;továrně, když jí jednoho rána dohlížitelka odevzdala padesát franků od pana starosty a&nbsp;oznámila jí, že je propuštěna a&nbsp;že jí pan starosta vzkazuje, aby se odstěhovala.</p>
			<p class="MLP-text para-style-override-1">Bylo to v&nbsp;době, kdy Thénardierovi místo dvanácti franků, na něž zvýšili původně dohodnutých sedm, žádali celých patnáct.</p>
			<p class="MLP-text para-style-override-1">Fantina byla zdrcena: Nemohla odejít, poněvadž byla dlužna za nájemné a&nbsp;za nábytek. Padesát franků nestačilo, aby poplatila dluhy. Vykoktala několik pokorných proseb. Dozorkyně jí naznačila, že musí okamžitě opustit dílnu. Ostatně Fantina byla jen prostřední dělnice. Sklíčená víc hanbou než zoufalstvím odešla z&nbsp;dílny a&nbsp;vrátila se do svého pokojíčku. Teď už tedy zná její poklesek kdekdo!</p>
			<p class="MLP-text para-style-override-1">Neměla sílu se bránit. Radili jí, aby navštívila pana starostu; netroufala si. Pan starosta jí poslal padesát franků, protože byl dobrý, a&nbsp;vyhodil ji, protože byl spravedlivý. Podrobila se rozsudku.</p>
			<p id="toc_marker-1-5-9" class="MLP-uroven3-nadpis para-style-override-1">(9) <br/>Úspěch paní Victurnienové</p>
			<p class="MLP-text-bez1radku para-style-override-1">Vdova po mnichovi přece jen ještě něco dokázala.</p>
			<p class="MLP-text para-style-override-1">Pan Madeleine se však o&nbsp;tom všem nic nedověděl. Byl to shluk událostí, jakých je na světě plno. Pan Madeleine měl ve zvyku nevstupovat téměř nikdy do dílny, kde pracovaly ženy. V&nbsp;čelo toho oddělení postavil jednu starou pannu, kterou mu doporučil pan farář a&nbsp;které plně důvěřoval. Tato dozorkyně byla opravdu úctyhodná osoba, rázná, spravedlivá, bezúhonná, plná milosrdenství, které umí dávat, ale nedovede chápat a&nbsp;odpouštět. Pan Madeleine se na ni ve všem spolehl. I&nbsp;nejlepší muži jsou často nuceni přenést na někoho vlastní autoritu. A&nbsp;dozorkyně u&nbsp;vědomí své pravomoci a&nbsp;v&nbsp;přesvědčení, že jedná správně, uvážila poklesek, odsoudila a&nbsp;vyhodila Fantinu.</p>
			<p class="MLP-text para-style-override-1">Těch padesát franků dala z&nbsp;peněz, které jí pan Madeleine svěřoval na almužny a&nbsp;výpomoc dělnicím a&nbsp;z&nbsp;nichž neskládala účty.</p>
			<p class="MLP-text para-style-override-1">Fantina se nabízela v&nbsp;místě za služku; šla od domu k&nbsp;domu. Nikdo ji nechtěl. Nesměla opustit město. Vetešník, kterému byla dlužna za mizerný nábytek, jí řekl: „Jestliže se odstěhujete, dám vás zavřít jako zlodějku.“ Domácí, kterému dlužila nájemné, prohlásil: „Jste mladá a&nbsp;hezká, můžete platit.“ Rozdělila těch padesát franků mezi domácího a&nbsp;vetešníka, vrátila obchodníkovi tři čtvrtiny nábytku, nechala si jen nejnutnější a&nbsp;zůstala bez práce, bez zaměstnání, majíc jen postel a&nbsp;dluhujíc ještě nějakých sto franků.</p>
			<p class="MLP-text para-style-override-1">Pustila se do šití hrubých košil pro vojáky z&nbsp;posádky a&nbsp;vydělala dvanáct sou denně. Dcerka ji stála deset. Tehdy začala Thénardierovům špatně platit.</p>
			<p class="MLP-text para-style-override-1">Ale stařena, která jí rozsvěcovala svíčku, když se vracela večer z&nbsp;práce, ji naučila umění žít v&nbsp;bídě. Za možností žít z&nbsp;mála je ještě možnost žít z&nbsp;ničeho. Jako by to byly dvě světnice; jedna je tmavá a&nbsp;v&nbsp;druhé je úplná tma.</p>
			<p class="MLP-text para-style-override-1">Fantina se naučila, jak se zříci v&nbsp;zimě tepla, jak si odříci ptáčka, kterému obden sypala za halířek prosa, jak udělat ze spodničky přikrývku a&nbsp;z&nbsp;přikrývky spodničku, jak ušetřit svíčku, když se dá jíst při světle z&nbsp;protějšího okna. Nikdo neví, co všechno chudí lidé, kteří zestarali v&nbsp;bídě a&nbsp;počestnosti, dovedou vykouzlit z&nbsp;jediného sou. Je to opravdové umění. Fantina toto umění ovládla a&nbsp;nabyla znovu odvahy.</p>
			<p class="MLP-text para-style-override-1">V&nbsp;té době řekla své sousedce:</p>
			<p class="MLP-text para-style-override-1">„Eh což! Říkávám si: budu-li spát jen pět hodin a&nbsp;ostatní čas věnuji šití, vždycky se ještě nějak uživím. A&nbsp;potom, je-li člověk smutný, tak také méně jí. A&nbsp;nějaké to utrpení, neklid a&nbsp;trocha chleba na jedné straně a&nbsp;zármutek na druhé mě už nějak zasytí.“</p>
			<p class="MLP-text para-style-override-1">Kdyby měla svou dcerušku u&nbsp;sebe, byla by to pokládala za nejvyšší štěstí ve své hluboké tísni. Myslila na to, jak by ji k&nbsp;sobě dostala. Je však možné, aby s&nbsp;matkou snášela nedostatek? A&nbsp;pak, Fantina byla Thénardierovým dlužna! Jak zaplatit? A&nbsp;cesta! Kde na ni vzít?<span></span></p>
			<p class="MLP-text para-style-override-1"><span>Stařenka, která ji takříkajíc vyučovala tomu, jak se má ohánět v&nbsp;bídě, byla ctnostná stará panna jménem Markéta, upřímně zbožná, chudá a&nbsp;laskavá k&nbsp;potřebným i&nbsp;k&nbsp;bohatým, byla to chudinka, která se taktak uměla podepsat a&nbsp;věřila v&nbsp;Boha, což je také svým způsobem věda.</span></p>
			<p class="MLP-text para-style-override-1">V&nbsp;našem slzavém údolí je mnoho podobných ctností; jednoho dne se octnou na nebesích. Tento život zná svůj zítřek.</p>
			<p class="MLP-text para-style-override-1">První čas se Fantina tak styděla, že si netroufala vyjít.</p>
			<p class="MLP-text para-style-override-1">Když šla po ulici, cítila, že se za ní lidé otáčejí a&nbsp;ukazují na ni prstem; všichni se na ni dívali, ale nikdo ji nezdravil; trpké a&nbsp;chladné opovržení kolemjdoucích jí pronikalo tělem i&nbsp;duší jako severák.</p>
			<p class="MLP-text para-style-override-1">Na maloměstě jsou nešťastné duše jakoby vysvlékané jízlivostí a&nbsp;zvědavostí ostatních spoluobčanů. V&nbsp;Paříži vás nikdo nezná, jste tady skryti. Ach! Jak by si byla přála, aby mohla odejít do Paříže! Nebylo to možné.</p>
			<p class="MLP-text para-style-override-1">Jako si kdysi zvykala na chudobu, musila si nyní zvykat na to, že ztratila úctu spoluobčanů.</p>
			<p class="MLP-text para-style-override-1">Pomalu se vpravila i&nbsp;do této situace. Za dva tři měsíce střásla ze sebe hanbu a&nbsp;opět vycházela, jako by se nic nestalo.</p>
			<p class="MLP-text para-style-override-1">„Je mi to úplně jedno,“ říkala.</p>
			<p class="MLP-text para-style-override-1">Chodila s&nbsp;hlavou vztyčenou, s&nbsp;hořkým úsměvem a&nbsp;zdálo se jí, že se stává nestoudnou.</p>
			<p class="MLP-text para-style-override-1">Někdy ji zahlédla paní Victurnienová kráčet kolem svého okna, pozorovala sklíčenost „té ženské“, která se její zásluhou dostala „tam, kam patřila“, a&nbsp;blahopřála si. Zlí lidé mají temné radosti.</p>
			<p class="MLP-text para-style-override-1">Přílišná námaha unavovala Fantinu a&nbsp;suché pokašlávání, které ji dříve trápilo, se stávalo úpornější. Někdy říkávala své sousedce:</p>
			<p class="MLP-text para-style-override-1">„Sáhněte si, jak mám horké ruce.“</p>
			<p class="MLP-text para-style-override-1"><span>Ale ráno, když vylámaným hřebenem pročesávala své krásné vlasy, které splývaly jako hebounké hedvábí, zakoušela chvilky radosti.</span></p>
			<p id="toc_marker-1-5-10" class="MLP-uroven3-nadpis para-style-override-1">(1<a id="x.19368"></a>0) <br/>Další úspěch</p>
			<p class="MLP-text-bez1radku para-style-override-1">Byla propuštěna ke konci zimy; léto minulo a&nbsp;nastala znova zima. Krátké dni, méně práce. Zima, žádné teplo, žádné světlo, žádné poledne, večer splývá s&nbsp;ránem, mlha, soumrak, šedé okno, není vidět. Nebe je sklepní okénko. Celý den je sklepením. Slunce vyhlíží jako chuďas. Strašná roční doba! Zima změní v&nbsp;kámen i&nbsp;nebeskou vláhu i&nbsp;lidské srdce. Věřitelé na Fantinu dotírali.</p>
			<p class="MLP-text para-style-override-1"><span>Fantina vydělávala příliš málo. Její dluhy rostly. Špatně placení Thénardierovi jí psali každou chvíli dopisy, jejichž obsah ji zarmucoval a&nbsp;jejichž poštovné ji ožebračovalo. Jednou jí napsali, že Cosetta je úplně nahá, že do mrazu potřebuje vlněnou sukni a&nbsp;že je třeba, aby matka poslala nejméně deset franků. Fantina dostala dopis a&nbsp;celý den jej mačkala v&nbsp;rukou. Večer vstoupila k&nbsp;holiči, který bydlil na rohu ulice, a&nbsp;vytáhla z&nbsp;vlasů hřeben. Zlaté vlasy budící obdiv jí splývaly až k&nbsp;pasu.</span></p>
			<p class="MLP-text para-style-override-1">„To jsou krásné vlasy!“ zvolal holič.</p>
			<p class="MLP-text para-style-override-1">„Kolik byste mi za ně dal?“ řekla.</p>
			<p class="MLP-text para-style-override-1">„Deset franků.“</p>
			<p class="MLP-text para-style-override-1">„Ustřihněte je.“</p>
			<p class="MLP-text para-style-override-1">Koupila pletenou sukni a&nbsp;poslala ji Thénardierovům.</p>
			<p class="MLP-text para-style-override-1">Ta sukně Thénardierovy rozzuřila. Chtěli jen vylákat peníze. Sukni dali Eponině. Chudinka Skřivánek mrzla dál.</p>
			<p class="MLP-text para-style-override-1">Fantina si myslila:</p>
			<p class="MLP-text para-style-override-1">„Mému dítěti už není zima. Oblékla jsem je do svých vlasů.“</p>
			<p class="MLP-text para-style-override-1">Nosila malé kulaté čepečky, které kryly její ostříhané vlasy a&nbsp;ve kterých byla docela hezká.</p>
			<p class="MLP-text para-style-override-1">V&nbsp;srdci Fantiny se odehrával boj temných sil. Když viděla, že se už nemůže učesat, začala nenávidět všechno okolo sebe. Dlouho sdílela všeobecnou úctu k&nbsp;otci Madeleinovi; ale stálým opakováním, že právě on ji vyhnal a&nbsp;že byl příčinou jejího neštěstí, došla tak daleko, že i&nbsp;jeho nenáviděla, jeho obzvlášť. Kdykoli šla kolem továrny v&nbsp;době, kdy dělníci postávají před vraty, tvářila se, jako by se smála, a&nbsp;zpívala si.</p>
			<p class="MLP-text para-style-override-1">Stará dělnice, která ji jednou viděla, jak se směje a&nbsp;zpívá, řekla:</p>
			<p class="MLP-text para-style-override-1">„S&nbsp;tou holkou to špatně dopadne.“</p>
			<p class="MLP-text para-style-override-1">Fantina si ze vzdoru a&nbsp;zlosti našla milence, prvního muže, který se jí namanul a&nbsp;jehož nemilovala. Byl to bídník, žebravý muzikant, líný ničema, který ji tloukl a&nbsp;který ji opustil stejně znechucen, jako byla ona, když ho prvně potkala.</p>
			<p class="MLP-text para-style-override-1">Zbožňovala své dítě.</p>
			<p class="MLP-text para-style-override-1">Čím víc klesala, čím víc se kolem ní chmuřilo, tím víc jí v&nbsp;hloubi duše zářil obrázek líbezného andělíčka. Říkávala si: „Až zbohatnu, bude Cosetta se mnou,“ a&nbsp;smála se. Kašel jí nedával chvilku klidu; potívala se na zádech.</p>
			<p class="MLP-text--0-12 para-style-override-1">Jednou dostala od Thénardierových dopis tohoto obsahu:</p>
			<p class="MLP-dopis--I para-style-override-1">Cosetta onemocněla nemocí, která řádí v&nbsp;našem kraji. Říkají tomu spalničky. Potřebuje drahé léky. To nás ničí, my už víc platit nemůžeme. Nepošlete-li nám do týdne čtyřicet franků, Cosetta umře.</p>
			<p class="MLP-text--12-0 para-style-override-1">Fantina se rozesmála jako šílená a&nbsp;řekla své staré sousedce:</p>
			<p class="MLP-text para-style-override-1">„Ach! Ti jsou dobří! Čtyřicet franků! A&nbsp;nic víc? To jsou dva napoleony. Kde je mám vzít? Ti venkovani jsou opravdu pitomí!“</p>
			<p class="MLP-text para-style-override-1">Ale přesto vyběhla na schody k&nbsp;vikýři a&nbsp;znovu si dopis přeslabikovala.</p>
			<p class="MLP-text para-style-override-1">Pak sešla dolů, dala se úprkem ulicí a&nbsp;přitom poskakovala a&nbsp;neustále se smála.</p>
			<p class="MLP-text para-style-override-1">Kdosi ji potkal a&nbsp;ptal se:</p>
			<p class="MLP-text para-style-override-1">„Co se stalo, že jste tak veselá?“</p>
			<p class="MLP-text para-style-override-1">Odpověděla: „Ale taková hloupost, dostala jsem právě psaní z&nbsp;venkova. Chtějí na mně čtyřicet franků. Chrapouni!“ Když šla přes náměstí, spatřila shluk lidí obstupujících podivný vůz, na jehož ploché střeše řečnil červeně oblečený muž. Byl to potulný dryáčník, který spravoval zuby a&nbsp;nabízel obecenstvu úplné chrupy, opiové přípravky, prášky a&nbsp;elixíry.</p>
			<p class="MLP-text para-style-override-1">Fantina se vmísila mezi dav a&nbsp;smála se s&nbsp;ostatními proslovu mastičkáře, který chvíli mluvil hantýrkou srozumitelnou lidu, chvíli zas vybranou mluvou lepších vrstev. Trhač zubů zahlédl smějící se krasavici a&nbsp;najednou zvolal:</p>
			<p class="MLP-text para-style-override-1">„Vy máte, slečinko, krásné zuby, ano, vy, co se tak smějete. Kdybyste mi chtěla prodat své dva řezáky, dal bych vám za každý zlatý napoleon.“</p>
			<p class="MLP-text para-style-override-1">„Co jsou to vlastně ty řezáky?“ ptala se Fantina.</p>
			<p class="MLP-text para-style-override-1">„Řezáky,“ odpověděl zubař, „jsou přední zuby, ty dva nahoře.“</p>
			<p class="MLP-text para-style-override-1">„To je strašné!“ vykřikla Fantina.</p>
			<p class="MLP-text para-style-override-1">„Dva napoleony!“ brumlala stará bezzubá babka, která stála opodál. „Hleďme, jaké štěstí má taková holka.“</p>
			<p class="MLP-text para-style-override-1">Fantina se dala na útěk a&nbsp;zacpala si uši, aby neslyšela ochraptělý hlas muže, který za ní volal:</p>
			<p class="MLP-text para-style-override-1">„Rozmyslete si to, krasavice! Dva napoleony nejsou k&nbsp;zahození! Jestli se rozhodnete, přijďte dnes večer do hospody <span class="MLP-znak-kurziva-11b">U&nbsp;stříbrné paluby</span>, tam mě najdete.“</p>
			<p class="MLP-text para-style-override-1">Fantina se vrátila domů celá rozzuřená a&nbsp;vykládala o&nbsp;příhodě své dobré sousedce Markétě:</p>
			<p class="MLP-text para-style-override-1">„Rozumíte tomu všemu? Není to hanebník? Jak je možno, aby se takoví lidé směli potulovat po našem kraji? Vytrhnout mi dva přední zuby! Vždyť bych byla strašná! Vlasy dorostou, ale zuby! Raději bych skočila po hlavě z&nbsp;pátého patra na dlažbu! Řekl mi, že bude večer <span class="MLP-znak-kurziva-11b">U&nbsp;stříbrné paluby</span>.“</p>
			<p class="MLP-text para-style-override-1">„A&nbsp;kolik dával?“ ptala se Markéta.</p>
			<p class="MLP-text para-style-override-1">„Dva napoleony.“</p>
			<p class="MLP-text para-style-override-1">„To je čtyřicet franků.“</p>
			<p class="MLP-text para-style-override-1">„Ano,“ řekla Fantina, „to je čtyřicet franků.“</p>
			<p class="MLP-text para-style-override-1">Zamyslila se a&nbsp;dala se do práce. Za malou čtvrthodinku odložila šití a&nbsp;šla si na schodiště přečíst dopis Thénardierových.</p>
			<p class="MLP-text para-style-override-1">Když se vrátila, prohodila k&nbsp;Markétě, která pracovala u&nbsp;ní: </p>
			<p class="MLP-text para-style-override-1">„Co to vlastně jsou ty spalničky? Víte to?“</p>
			<p class="MLP-text para-style-override-1">„Ano,“ řekla stará panna, „to je nemoc.“</p>
			<p class="MLP-text para-style-override-1">„A&nbsp;je k&nbsp;léčení potřebí mnoha léků?“</p>
			<p class="MLP-text para-style-override-1">„Jéje, strašných léků!“</p>
			<p class="MLP-text para-style-override-1">„A&nbsp;jak vás to chytí?“</p>
			<p class="MLP-text para-style-override-1">„Dostanete to, ani nevíte jak.“</p>
			<p class="MLP-text para-style-override-1">„Dostávají to také děti?“</p>
			<p class="MLP-text para-style-override-1">„Děti obzvlášť.“</p>
			<p class="MLP-text para-style-override-1">„A&nbsp;umírá se na to?“</p>
			<p class="MLP-text para-style-override-1">„Velmi snadno,“ řekla Markéta.</p>
			<p class="MLP-text para-style-override-1">Fantina vyběhla a&nbsp;šla si ještě jednou přečíst dopis na schodiště.</p>
			<p class="MLP-text para-style-override-1">Večer ji viděli jít směrem k&nbsp;Pařížské ulici, kde jsou hospody.</p>
			<p class="MLP-text para-style-override-1">Nazítří, když vstoupila Markéta ještě za tmy do Fantinina poko­jíčku&nbsp;– pracovaly vždycky společně a&nbsp;mohly tak šít při jedné svíčce&nbsp;–, našla Fantinu sedící na posteli, bledou a&nbsp;zkřehlou. V&nbsp;noci vůbec neulehla. Čepeček jí spadl na kolena. Svíčka hořela po celou noc a&nbsp;téměř dohořela.</p>
			<p class="MLP-text para-style-override-1">Markéta se zastavila na prahu celá ochromená tím velkým nepořádkem a&nbsp;vykřikla:</p>
			<p class="MLP-text para-style-override-1">„Kriste na nebi! Svíčka už málem dohořela! Co se tu dělo?“</p>
			<p class="MLP-text para-style-override-1">Potom pohlédla na Fantinu, která k&nbsp;ní obrátila svou ostříhanou hlavu.</p>
			<p class="MLP-text para-style-override-1">Fantina od večera zestárla o&nbsp;deset let.</p>
			<p class="MLP-text para-style-override-1">„Ježíši Kriste!“ zašeptala Markéta, „co se s&nbsp;vámi děje, Fantino?“</p>
			<p class="MLP-text para-style-override-1">„Nic mi není,“ odpověděla Fantina. „Naopak. Má Cosetta neumře na tu strašlivou nemoc, protože by se jí nedostalo pomoci. Jsem spokojená.“</p>
			<p class="MLP-text para-style-override-1">Při těch slovech ukazovala staré panně na dva zlaťáky, které se blýskaly na stole.</p>
			<p class="MLP-text para-style-override-1">„Ach, Ježíši Kriste!“ vykřikla Markéta. „Ale to je celé jmění! Kde jste měla uloženy ty dva zlaté?“</p>
			<p class="MLP-text para-style-override-1">„Dostala jsem je,“ odpověděla Fantina.</p>
			<p class="MLP-text para-style-override-1">Usmála se přitom. Svíčka osvítila její obličej. Byl to krvavý úsměv. Načervenalé sliny jí stály v&nbsp;koutcích rtů a&nbsp;v&nbsp;ústech jí zela černá mezera.</p>
			<p class="MLP-text para-style-override-1">Dva zuby scházely.</p>
			<p class="MLP-text para-style-override-1">Poslala čtyřicet franků do Montfermeil.</p>
			<p class="MLP-text para-style-override-1">Od Thénardierových to byla ostatně jen lest, jak vylákat peníze. Cosetta nebyla nemocná.</p>
			<p class="MLP-text para-style-override-1">Zrcátko vyhodila Fantina z&nbsp;okna.</p>
			<p class="MLP-text para-style-override-1">Dávno se už vystěhovala ze své světničky v&nbsp;druhém poschodí do podkrovní komůrky, která se zavírala na petlici; nastěhovala se do podkroví, jehož šikmý strop tvoří úhel s&nbsp;podlahou a&nbsp;o&nbsp;který lze každou chvíli narazit hlavou. Chuďas může projít svou světnicí a&nbsp;svým životem jen tehdy, když sklání hlavu čím dál víc. Neměla už ani lůžko, zůstal jí jen hadr, kterému říkala přikrývka, žíněnka na zemi a&nbsp;rozbitá, slámou vypletená židle. Růžový keříček, který kdysi měla, uschl zapomenut v&nbsp;koutě. V&nbsp;druhém koutě stál hrnek na máslo; mívala v&nbsp;něm vodu, která v&nbsp;zimě zamrzala, a&nbsp;různé výšky vody v&nbsp;něm byly nadlouho poznačeny kruhovými námrazky. Ztratila stud, ztratila snahu se líbit. Poslední znamení. Vycházela ve špinavých čepcích. Buď z&nbsp;nedostatku času, nebo z&nbsp;lhostejnosti si ani nespravovala prádlo. Když měla díru na patě, zastrčila punčochy hlouběji do střevíců. Bylo to možno zjistit podle kolmých záhybů. Svůj starý a&nbsp;obnošený živůtek záplatovala kousky kalika, které se při nejmenším pohybu páraly. Lidé, kterým byla dlužna, jí dělali „scény“ a&nbsp;nedali jí pokoj. Potkávala je na ulici, setkávala se s&nbsp;nimi na schodech. Proplakala a&nbsp;prosnila celé noci. Oči jí horečně svítily a&nbsp;pod levou lopatkou ji stále bolelo. Hodně kašlala. Hluboce nenáviděla otce Madeleina, ale nenaříkala. Šila sedmnáct hodin denně; avšak jakýsi podnikatel, pro kterého pracovaly ženy ve věznici za sníženou cenu, srazil náhle ceny, a&nbsp;tak klesl výdělek švadleny na svobodě na devět sou za den. Sedmnáct hodin práce a&nbsp;devět sou denně! Věřitelé byli bezcitnější než kdy jindy. Vetešník, který dostal téměř všechen její nábytek, říkával:</p>
			<p class="MLP-text para-style-override-1">„Kdy mi zaplatíš, mrcho?“</p>
			<p class="MLP-text para-style-override-1">Dobrý Bože, co od ní všechno nechtěli! Cítila, jak ji štvou, a&nbsp;v&nbsp;duši jí rostl pocit pronásledované plaché zvěře. Tou dobou jí psal Thénardier, že už dlouho čekal s&nbsp;velkou dávkou trpělivosti, ale že teď okamžitě potřebuje sto franků; nepošle-li Fantina peníze, vyhodí Thénardierovi Cosettu z&nbsp;domu, ačkoliv se nyní sbírá po těžké nemoci, vyhodí ji do zimy, na ulici, ať se děje, co děje, ať si třeba chcípne.</p>
			<p class="MLP-text para-style-override-1">„Sto franků,“ uvažovala Fantina. „Ale v&nbsp;jakém zaměstnání se dá vydělat sto sou denně?“</p>
			<p class="MLP-text para-style-override-1">„Hlavu vzhůru,“ řekla si, „prodejme, co ještě zbylo.“</p>
			<p class="MLP-text para-style-override-1">Nešťastnice se stala nevěstkou.</p>
			<p id="toc_marker-1-5-11" class="MLP-uroven3-nadpis para-style-override-1">(11) <br/>Christus nos liberavit<span class="char-style-override-8"><a id="footnote-3409-85-backlink" class="footnote-link" href="#footnote-3409-85">85</a></span></p>
			<p class="MLP-text-bez1radku para-style-override-1">O&nbsp;čem nám vypravuje Fantinin příběh? O&nbsp;tom, jak společnost kupuje otrokyni.</p>
			<p class="MLP-text para-style-override-1">Od koho? Od bídy.</p>
			<p class="MLP-text para-style-override-1">Od hladu, od zimy, od opuštěnosti, od osamocenosti, od nouze. Bolestný obchod. Duši za skývu chleba. Bída nabízí, společnost přijímá.</p>
			<p class="MLP-text para-style-override-1">Svatý zákon Kristův vládne naší společností, ale ještě jí nepronikl. Říká se, že otroctví zmizelo z&nbsp;evropské civilizace. To je mýlka. Otroctví je tu posud, tíží však jenom ženu a&nbsp;nazývá se prostituce.</p>
			<p class="MLP-text para-style-override-1">Doléhá na ženu, to jest na její půvab, křehkost, krásu, mateřství. Toto otroctví je nemalou hanbou muže.</p>
			<p class="MLP-text para-style-override-1">Na vrcholu bolestného utrpení, k&nbsp;němuž naše vyprávění došlo, nezůstalo z&nbsp;bývalé Fantiny nic. Brodíc se blátem, stala se mramorem. Kdo se jí dotkne, toho zamrazí. Jde kolem, podrobí se vám a&nbsp;nevezme vás na vědomí; je bytostí zneuctěnou, ale přísnou. Život a&nbsp;společenský řád nad ní vynesly rozsudek. Potkalo ji všechno, co ji potkat mohlo. Všechno procítí a, všechno unesla, všechno zkusila, všechno protrpěla, všechno ztratila, všechno oplakala. Smířila se s&nbsp;osudem s&nbsp;onou odevzdaností, která se podobá lhostejnosti, jako se smrt podobá spánku. Nevyhýbá se už ničemu. Ničeho se už nebojí. A&nbsp;kdyby na ni spadlo třeba celé mračno a&nbsp;kdyby se přes ni přelil celý oceán, co jí na tom sejde! Je již jako nasáklá houba.</p>
			<p class="MLP-text para-style-override-1">Aspoň si tak myslí; ale mýlí se, kdo myslí, že už všechno prožil a&nbsp;že už je na dně.</p>
			<p class="MLP-text para-style-override-1">Bohužel! Co znamenají všechny ty osudy hnané z&nbsp;místa na místo? Kam spějí? Proč jsou takové?</p>
			<p class="MLP-text para-style-override-1">Ten, kdo to všechno ví, proniká každou záhadou.</p>
			<p class="MLP-text para-style-override-1">Je jediný. Je to Bůh.</p>
			<p id="toc_marker-1-5-12" class="MLP-uroven3-nadpis para-style-override-1">(12)<a id="x.19371"></a> <br/>Zahálka pana Bamataboise</p>
			<p class="MLP-text-bez1radku para-style-override-1">Ve všech maloměstech, a&nbsp;v&nbsp;Montreuil-sur-Mer obzvláště, jsou mladíci, kteří ohlodávají svou rentičku patnácti set franků právě s&nbsp;takovým vzezřením, jako jim podobní shltnou v&nbsp;Paříži dvě stě tisíc franků ročně. Jsou to tvorové nevyhraněných charakterů a&nbsp;je jich mnoho; trubci, nevychovanci, příživníci, povaleči, kteří mají pozemky, jsou trochu hloupí a&nbsp;trochu vtipní, kteří by se v&nbsp;salóně chovali jako hulváti a&nbsp;v&nbsp;hospodě si myslí, že jsou kavalíři, a&nbsp;kteří říkají: mé louky, mé lesy, mí sedláci, v&nbsp;divadle vypískávají herečky, aby dokázali, že mají vkus, vyzývají na souboj důstojníky místní posádky, aby ukázali svou chrabrost, chodí na hon, kouří, zívají, pijí, čpí tabákem, hrají kulečník, civí na cestující, kteří vystupují z&nbsp;dostavníku, celý život prosedí v&nbsp;kavárně, obědvají v&nbsp;hospodě, mají psa, který ožírá kosti pod stolem, a&nbsp;milenku, která je hostí, nevydají zbytečně ani groše, přehánějí módu, obdivují se tragédii, opovrhují ženami, nosí boty, dokud z&nbsp;nich nespadnou, napodobují Londýn podle Paříže a&nbsp;Paříž podle městečka Pont-à-Mousson, k&nbsp;stáří blbnou, nepracují, nejsou k&nbsp;ničemu, a&nbsp;celkem ani neškodí.</p>
			<p class="MLP-text para-style-override-1">Kdyby byl pan Felix Tholomyès zůstal ve svém venkovském prostředí a&nbsp;nikdy neokusil Paříže, byl by býval jedním z&nbsp;těch mužů.</p>
			<p class="MLP-text para-style-override-1">Jsou-li bohatší, říká se, že jsou šviháci; jsou-li chudší, říká se jim darmošlapové. Prostě zahaleči. Mezi těmi zahaleči se vyskytují lidé nudní i&nbsp;lidé, kteří se nudí, snílkové i&nbsp;podivíni.</p>
			<p class="MLP-text para-style-override-1">V&nbsp;onom čase se takový švihák skládal z&nbsp;velkého límce, velké kravaty, z&nbsp;hodinek s&nbsp;přívěskem, ze tří různobarevných vest, z&nbsp;modré a&nbsp;červené vespod, z&nbsp;olivově hnědého krátkého fraku s&nbsp;dlouhými šosy, s&nbsp;dvojí řadou stříbrných knoflíků hustě vedle sebe našitých až k&nbsp;ramenům, z&nbsp;pantalónů světlejší olivové barvy, ozdobených na švu jistým počtem ne vždycky stejných, ale vždycky lichých proužků, přičemž jedenáct je mez, která nebyla nikdy překročena. Přidejte k&nbsp;tomu polobotky s&nbsp;okovanými podpatky, vysoký klobouk s&nbsp;úzkou střechou, rozcuchané vlasy, ohromnou hůl a&nbsp;řeči, k&nbsp;zvýšení dojmu promíšené potierovskými slovními hříčkami. A&nbsp;k&nbsp;tomu ke všemu ještě ostruhy a&nbsp;kníry. V&nbsp;té době kníry byly odznakem měšťanů a&nbsp;ostru­hy odznakem pěšáků.</p>
			<p class="MLP-text para-style-override-1">Švihák z&nbsp;venkova se odlišoval jen tím, že nosil delší ostruhy a&nbsp;divočejší kníry.</p>
			<p class="MLP-text para-style-override-1">Bylo to v&nbsp;době bojů jihoamerických republik proti španělskému králi, v&nbsp;době bitvy svedené Bolivarem<span class="char-style-override-4"><a id="footnote-3409-86-backlink" class="footnote-link" href="#footnote-3409-86">86</a></span> proti Morillovi<span class="char-style-override-4"><a id="footnote-3409-87-backlink" class="footnote-link" href="#footnote-3409-87">87</a></span>. Klobouky s&nbsp;úzkou stříškou nosili přívrženci královi a&nbsp;říkalo se jim „morillo“; liberálové nosili klobouky s&nbsp;širokou střechou a&nbsp;nazývali je „bo­livary“.</p>
			<p class="MLP-text para-style-override-1">Osm nebo deset měsíců po tom, o&nbsp;čem jsme vyprávěli na předcházejících stránkách, za sněživého večera v&nbsp;prvních dnech měsíce ledna roku 1823 jeden z&nbsp;těch šviháků, jeden z těch zahalečů, přívrženec vlády&nbsp;– nejméně na hlavě morillo&nbsp;–, dobře proti mrazu opatřený širokým pláštěm, který v&nbsp;zimě doplňoval módní oblečení, se bavil tím, že škádlil ženštinu, která obcházela v&nbsp;plesových šatech s&nbsp;velkým výstřihem a&nbsp;květinami ve vlasech okna důstojnické kavárny. Švihák kouřil, bylo to tehdy v&nbsp;módě.</p>
			<p class="MLP-text para-style-override-1">Kdykoliv žena kráčela kolem něho, vyfoukl na ni obláček dýmu ze svého doutníku a&nbsp;prohodil nějakou poznámku, kterou považoval za duchaplnou a&nbsp;veselou, jako:</p>
			<p class="MLP-text para-style-override-1">„Ty jsi ale šereda! Jdi se schovat, holozubá panno!“ atd. atd.</p>
			<p class="MLP-text para-style-override-1">Pán se jmenoval Bamatabois. Žena, žalostně nastrojený přízrak, chodila ve sněhu sem a&nbsp;tam, neodpovídala mu, ani se na něho nepodívala a&nbsp;pokračovala němě ve své pravidelné a&nbsp;neradostné obchůzce, která ji přiváděla každých pět minut pod bič výsměchu jako vojáka, odsouzeného k&nbsp;běhání ulicí. Nevalný úspěch bezpochyby dráždil lenocha; využil chvíle, kdy se otáčela, a&nbsp;kradmo a&nbsp;s&nbsp;náramným smíchem se k&nbsp;ní přiblížil, sehnul se, nabral hrst sněhu a&nbsp;strčil ji ženě mezi obě obnažené lopatky. Holka zařvala, obrátila se, vrhla se jako pardál na muže, zaťala mu nehty do obličeje a&nbsp;zasypala ho nejpustšími nadávkami. Urážky, chrlené ochraptělým hlasem, <span>vycházely</span> z&nbsp;úst páchnoucích kořalkou, z&nbsp;úst, kterým ke všemu chyběly dva přední zuby. Byla to Fantina.</p>
			<p class="MLP-text para-style-override-1">Hlukem přivolaní důstojníci vyběhli z&nbsp;kavárny a&nbsp;utvořili s&nbsp;kolemjdoucími velký kruh, který se smál, hulákal a&nbsp;tleskal kolem zmítající se změti dvou bytostí, v&nbsp;níž bylo těžko rozeznat muže a&nbsp;ženu; muže, který se bránil a&nbsp;jehož klobouk se válel po zemi, a&nbsp;rozcuchanou, vztekem zsinalou a&nbsp;děsivou ženu, která kopala, mlátila kolem sebe a&nbsp;řvala.</p>
			<p class="MLP-text para-style-override-1">Pojednou z&nbsp;davu rázně vystoupil muž vysoké postavy, chytil ženu za poblácený atlasový živůtek a&nbsp;rozkázal jí:</p>
			<p class="MLP-text para-style-override-1">„Pojď se mnou!“</p>
			<p class="MLP-text para-style-override-1">Žena zvedla hlavu. Její ječení okamžitě ustalo, její pohled strnul, zsinalá barva přešla ve smrtelnou bledost. Fantina se roztřásla hrůzou. Poznala Javerta. Švihák využil zákroku a&nbsp;zmizel.</p>
			<p id="toc_marker-1-5-13" class="MLP-uroven3-nadpis para-style-override-1">(13) <br/>Rozluštění některých sporných otázek<br/>městské policie</p>
			<p class="MLP-text-bez1radku para-style-override-1">Javert odstrčil diváky, prorazil kruh a&nbsp;dal se směrem k&nbsp;policejnímu úřadu, který je na konci náměstí; ubožačku vlekl za sebou. Šla za ním jako stroj. Ani jeden z&nbsp;nich nepronesl slovo. Dav rozběsněných zevlounů se táhl za nimi a&nbsp;vykřikoval nepodařené vtipy. Svrchované neštěstí poskytuje nejlepší příležitost k&nbsp;hrubostem.</p>
			<p class="MLP-text para-style-override-1">Když došli k&nbsp;policejní strážnici, nízké místnosti vytápěné kachlovými kamny, hlídané stráží a&nbsp;opatřené zasklenými a&nbsp;zamřížovanými dveřmi, vstoupil Javert s&nbsp;Fantinou dovnitř a&nbsp;zavřel za sebou k&nbsp;velkému zklamání zvědavců, kteří vystupovali na špičky a&nbsp;natahovali krky, aby viděli skleněnými dveřmi, ale postava strážníka jim vadila v&nbsp;rozhledu. Zvědavost je labužnictví. Podívaná znamená hody.</p>
			<p class="MLP-text para-style-override-1">Sotvaže Fantina vešla, klesla němě do kouta a&nbsp;přikrčila se jako polekaná fena.</p>
			<p class="MLP-text para-style-override-1">Strážník přinesl na stůl rozsvícenou svíčku. Javert se posadil, vytáhl z&nbsp;kapsy list úředního papíru a&nbsp;dal se do psaní.</p>
			<p class="MLP-text para-style-override-1">Ženy druhu Fantiny jsou našimi zákony úplně vydány na milost či nemilost libovůli policie. Ta s&nbsp;nimi dělá, co chce, trestá je, jak uzná za dobré, a&nbsp;zabavuje jim dvě smutné věci, kterým ony říkají řemeslo a&nbsp;svoboda.</p>
			<p class="MLP-text para-style-override-1">Javert byl bez citu, jeho důležitý obličej neprozrazoval nejmenšího vzrušení. A&nbsp;přece byl vážně a&nbsp;hluboce zaujat svým úkolem. To byla jedna z&nbsp;těch chvil, kdy bez nadřízeného úřadu, ale s&nbsp;nejúzkostlivější pečlivostí přísného svědomí směl uplatnit svou obávanou moc podle vlastního dobrého zdání. V&nbsp;tom okamžiku, jak dobře cítil, byla jeho kancelářská stolička soudnou stolicí. Soudil! Soudil a&nbsp;odsuzoval. Soustředil všechny schopnosti svého ducha na velkou věc, kterou podnikal. Čím víc rozbíral čin té holky, tím byl rozhořčenější. Bylo zřejmé, že byl svědkem zločinu. Spatřil, jak v&nbsp;osobě majitele nemovitostí a&nbsp;voliče byla pohaněna a&nbsp;napadena společnost. Prostitutka napadla měšťana. Viděl to, on, Javert. Mlčky psal.</p>
			<p class="MLP-text para-style-override-1"><span>Když skončil, podepsal se, složil papír, podal jej strážníkovi a&nbsp;řekl:</span></p>
			<p class="MLP-text para-style-override-1">„Vezměte tři muže a&nbsp;odveďte tu ženskou do vězení.“</p>
			<p class="MLP-text para-style-override-1">Pak se obrátil na Fantinu:</p>
			<p class="MLP-text para-style-override-1">„Pobudeš si tam šest měsíců.“</p>
			<p class="MLP-text para-style-override-1">Ubožačka se zatřásla.</p>
			<p class="MLP-text para-style-override-1">„Šest měsíců vězení! Šest měsíců vězení!“ křičela. „Šest měsíců si nevydělám víc než sedm sou denně! A&nbsp;co se stane s&nbsp;mou Cosettou? Ach, dceruško! Vždyť jsem Thénardierovým dlužna ještě sto franků, víte o&nbsp;tom, pane inspektore?“ </p>
			<p class="MLP-text para-style-override-1">Plazila se po dlaždicích zvlhlých od zablácených bot, spínala ruce a&nbsp;vlekla se po kolenou.</p>
			<p class="MLP-text para-style-override-1">„Pane Javerte,“ prosila, „račte prominout. Ujišťuji vás, že to nebyla má vina. Kdybyste viděl začátek, uznal byste to. Bůh je můj svědek, že mluvím pravdu! Ten pán, ten měšťan, kterého ani neznám, mi strčil sníh za živůtek mezi lopatky. Má někdo právo strkat nám sníh mezi lopatky, když docela klidně jdeme a&nbsp;nikomu neubližujeme? To mě dopálilo. Jsem trochu nemocná, uznejte to! A&nbsp;pak, už hezkou chvíli mě častoval svými rozumy. Ty jsi šereda, kolozubá! Já přece vím, že nemám zuby! Já jsem nic nedělala; řekla jsem si: pán se baví. Byla jsem k&nbsp;němu slušná, nemluvila jsem na něho. A&nbsp;v&nbsp;tu chvíli mi strčil sníh za živůtek. Pane Javerte, můj dobrý pane inspektore! Což tu není nikdo, kdo to viděl, aby vám řekl, jak to bylo? Snad jsem se neměla rozčilit. Hleďte, v&nbsp;první chvíli se člověk těžko ovládne. Jsem prchlivá. A&nbsp;potom, něco tak studeného neočekávaně ucítit na zádech! Udělala jsem chybu, že jsem pomuchlala pánův klobouk. Proč odešel, poprosila bych ho za odpuštění. Bože můj, mně by to bylo jedno, kdybych ho musila odprosit. Pro dnešek mi ještě odpusťte, pane Javerte. Podívejte se, vy ani o&nbsp;tom nevíte, že se ve vězení může vydělat jen sedm sou denně, vím, že to není vinou vlády, ale dá se tam vydělat jen sedm sou denně; a&nbsp;představte si, že já mám platit sto franků, jinak mi mou holčičku vyhodí na ulici. Můj ty Bože, přece ji nemohu mít tady! Je to tak ošklivé, co dělám! Ó Cosetto, andělíčku, co se, srdíčko, s&nbsp;tebou pak stane! Musím vám říci, že ti Thénardierovi, obyčejní venkovani, ničemu nerozumějí. Potřebují peníze. Nezavírejte mě! Uvažte, že byste tu mou malou vyhodili na ulici a&nbsp;ponechali ji jejímu osudu, teď, v&nbsp;nejkrutější zimě! V&nbsp;takové situaci je třeba se slitovat, dobrý pane Javerte! Kdyby to dítě bylo větší, kdyby se umělo uživit, ale ve svém věku to ještě nedokáže. V&nbsp;podstatě nejsem zlá ženská. To nebyla ničemnost a&nbsp;požitkářství, co mě přivedlo až sem. Jestliže jsem pila kořalku, pila jsem ji ze zoufalství. Nemám ji ráda, ale aspoň člověka otupí. Když jsem byla šťastnější, byli byste v&nbsp;mých skříních viděli, že nejsem nepořádná holka. Měla jsem prádlo jedna radost, mnoho prádla. Smilujte se nade mnou, pane Javerte!“</p>
			<p class="MLP-text para-style-override-1">Takto Fantina mluvila, zlomená bolestí, celým tělem trhaně vzlykajíc, oslepená slzami, rozhalená až po ňadra, lomila rukama, suše a&nbsp;trhané pokašlávala a&nbsp;tichounce se zajíkala skomíravým hlasem.</p>
			<p class="MLP-text para-style-override-1">Veliká bolest je božský a&nbsp;strašlivý paprsek, který prostoupí a&nbsp;promění nešťastníky pronásledované osudem. V&nbsp;těch chvílích Fantina opět zkrásněla. Chvílemi zmlkala a&nbsp;pokorně líbala policajtův kabát. I&nbsp;kámen by se byl ustrnul; ale houžev neobměkčíte.</p>
			<p class="MLP-text para-style-override-1">„To stačí!“ řekl Javert. „Vyslechl jsem tě. Už ses vypovídala? Máš svých šest měsíců; už ti ani sám Pánbůh nepomůže.“ </p>
			<p class="MLP-text para-style-override-1"><span>Podle slavnostních slov </span><span class="MLP-znak-kurziva-11b">už ti ani sám Pánbůh nepomůže</span><span> Fantina pochopila, že rozsudek je neodvolatelný. Zhroutila se a&nbsp;už jen šeptala:</span></p>
			<p class="MLP-text para-style-override-1">„Smilování!“</p>
			<p class="MLP-text para-style-override-1">Javert se k&nbsp;ní obrátil zády.</p>
			<p class="MLP-text para-style-override-1">Vojáci ji chytili za ruce.</p>
			<p class="MLP-text para-style-override-1">Před několika minutami kdosi vstoupil do místnosti, aniž to kdo z&nbsp;přítomných zpozoroval. Zavřel za sebou dveře, opřel se o&nbsp;ně a&nbsp;vyslechl Fantininy zoufalé prosby.</p>
			<p class="MLP-text para-style-override-1">Právě ve chvíli, kdy vojáci vztáhli ruce po nešťastnici, která se vzpírala, pokročil, vynořil se ze stínu a&nbsp;řekl:</p>
			<p class="MLP-text para-style-override-1">„Okamžik, prosím!“</p>
			<p class="MLP-text para-style-override-1">Javert vzhlédl a&nbsp;poznal pana Madeleina. Smekl a&nbsp;pozdravil s&nbsp;mrzutou neobratností:</p>
			<p class="MLP-text para-style-override-1">„Promiňte, pane starosto…“</p>
			<p class="MLP-text para-style-override-1">To oslovení, „pane starosto“ na Fantinu nečekaně zaúčinkovalo. Vztyčila se strnule ze země, jako by se před ní vynořil přízrak, oběma rukama odstrčila vojáky, namířila přímo k&nbsp;panu Madeleinovi, a&nbsp;než jí v&nbsp;tom mohl kdo zabránit, upřeně se na něho zadívala a&nbsp;vykřikla jako nepříčetná:</p>
			<p class="MLP-text para-style-override-1">„I&nbsp;hleďme, pan starosta!“</p>
			<p class="MLP-text para-style-override-1">Pak se dala do smíchu a&nbsp;plivla mu do obličeje.</p>
			<p class="MLP-text para-style-override-1">Pan Madeleine si otřel tvář a&nbsp;řekl:</p>
			<p class="MLP-text para-style-override-1">„Inspektore Javerte, propusťte tu ženu na svobodu.“</p>
			<p class="MLP-text para-style-override-1">Javert v&nbsp;tom okamžiku zapochyboval o&nbsp;svém zdravém rozumu. V&nbsp;té chvíli pocítil ráz na ráz a&nbsp;téměř najednou nejprudší pohnutí, jaké jím kdy v&nbsp;celém životě otřáslo. Vidět, jak veřejná holka plivá starostovi do obličeje, byla věc tak obludná, že by byl i&nbsp;ve svých nejhroznějších představách považoval takovou svatokrádež za nemožnou. Ale na druhé straně v&nbsp;hloubi své duše s&nbsp;hnusem a&nbsp;zděšením srovnával ženštinu a&nbsp;starostu, a&nbsp;s&nbsp;hrůzou spatřoval cosi záměrného ve Fantinině útoku, který se vymykal všem zvyklostem. Ale když viděl, jak si starosta, zosobněný úřad, klidně utírá obličej a&nbsp;říká <span class="MLP-znak-kurziva-11b">propusťte tu ženu na svobodu</span>, byl ohromen; nebyl schopen ani myšlenky, ani slova; překvapení bylo nad jeho síly. Oněměl.</p>
			<p class="MLP-text para-style-override-1">Na Fantinu působila ta slova neméně podivně. Zvedla nahou paži a&nbsp;křečovitě, vrávoravě se zachytila záklopky u&nbsp;kamen. Rozhlížela se kolem sebe a&nbsp;začala šeptat jakoby pro sebe.</p>
			<p class="MLP-text para-style-override-1">„Na svobodu! Že mě mají propustit? Nepůjdu na šest měsíců do vězení? Kdo to řekl? To není možné, že to někdo řekl. Neslyšela jsem špatně? To přece nemohl říci ten ohavný starosta! Byl jste to vy, dobrý pane Javerte, vy jste řekl, aby mě propustili? Ach! Podívejte se, já vám všechno řeknu a&nbsp;vy mě propustíte. Ten ohavný starosta, ten starostenský lump je vším vinen. Představte si, pane Javerte, že mě vyhnal! A&nbsp;jen kvůli několika pomlouvačným poběhlicím ve své továrně. Není to hrůza, vyhodit jen tak chudé děvče, které poctivě pracuje? A&nbsp;já jsem pak nemohla dost vydělat a&nbsp;z&nbsp;toho pošlo všechno další neštěstí. Policie by udělala dobře, kdyby podnikatelům, pro které pracují ve věznici, přikázala, aby nezkracovali chudáky. Hleďte, vysvětlím vám to. Vyděláváte dvanáct sou šitím košil, ale srazí vám to na devět, a&nbsp;to už nestačí, aby se člověk uživil. Pak je třeba ovšem hledat živobytí, jak se dá. Já mám svou Cosettu, a&nbsp;proto jsem nucena se stát špatnou. Teď snad už rozumíte, že všechno to zlo zavinil darebák starosta. Je pravda, že jsem před důstojnickou kavárnou podupala klobouk pana měšťana. Ale on mi tím sněhem zničil celé šaty. My, ženské jako já, my máme jen jedny hedvábné šaty, večerní. Hleďte, nikdy jsem nic zlého naschvál neudělala, opravdu, pane Javerte, a&nbsp;všude vidím horší ženy, než jsem já, a&nbsp;ty jsou mnohem šťastnější. Ó pane Javerte, viďte, to vy jste dal rozkaz, aby mě pustili, že ano? Vyptejte se na mě, promluvte s&nbsp;mým domácím, platím mu pořádně, řekne vám, že jsem slušná ženská. Ach, můj božíčku, promiňte prosím, chytla jsem se nevědomky záklopky u&nbsp;kamen a&nbsp;teď to kouří.“</p>
			<p class="MLP-text para-style-override-1">Pan Madeleine poslouchal s&nbsp;hlubokým zaujetím. Zatímco Fantina mluvila, prohledával svou vestu, vytáhl z&nbsp;ní tobolku, a&nbsp;otevřel ji. Byla prázdná. Strčil ji zpátky do kapsy a&nbsp;řekl Fantině:</p>
			<p class="MLP-text para-style-override-1">„Kolik jste říkala, že jste dlužná?“</p>
			<p class="MLP-text para-style-override-1">Fantina, která měla oči jen pro Javerta, se otočila k&nbsp;němu: „Copak mluvím s&nbsp;tebou, ty!“</p>
			<p class="MLP-text para-style-override-1">Pak se obrátila k&nbsp;vojákům:</p>
			<p class="MLP-text para-style-override-1">„Řekněte, vy tam, viděli jste, jak jsem mu plivla do tváře? Ach ty starý starostenský lotře, přišels, abys mi nahnal strach, ale já se tě nebojím. Mám strach jen z&nbsp;pana Javerta! Mám strach z&nbsp;dobrého pana Javerta!“</p>
			<p class="MLP-text para-style-override-1">A&nbsp;s&nbsp;těmi slovy se obrátila k&nbsp;inspektorovi:</p>
			<p class="MLP-text para-style-override-1">„Podívejte se, pane inspektore, uznávám, že nějaká spravedlnost musí být. Chápu, že jste spravedlivý, pane inspektore. Vlastně je to docela prosté; nějaký muž se baví tím, že strčí holce sníh za živůtek, to rozesměje pány důstojníky, nějaké to rozptýlení musí být, a&nbsp;my, holky, jsme tu přece pro zábavu. A&nbsp;přitom se objevíte vy, jste nucen zjednat pořádek, odvedete ženu, která se provinila, ale když o&nbsp;tom ve své dobrotě přemýšlíte, řeknete, aby mě pustili na svobodu, kvůli mé Cosettě, protože kdybych seděla šest měsíců, nemohla bych se o&nbsp;ni starat. Slyším vás, jak říkáte: už ať tě tady nevidím, ty ničemnice! Ó! Už se nikdy nevrátím, pane Javerte, ať se mnou dělají, co dělají, ani se nehnu. Jenom dnes jsem křičela, protože mě to zabolelo&nbsp;– ani ve snu mě nenapadlo, že by mi ten pán mohl strčit sníh za košili. A&nbsp;jak jsem vám už řekla, není mi dvakrát dobře, kašlu, v&nbsp;žaludku mám ohnivou kouli a&nbsp;lékař mi radí, abych se šetřila. Hleďte, sáhněte si tady, položte sem ruku, nemějte strach, je to tady.“</p>
			<p class="MLP-text para-style-override-1">Přestala plakat, hlas jí zjihl, když stáhla na svou bílou a&nbsp;jemnou hruď velkou drsnou ruku Javertovu a&nbsp;s&nbsp;úsměvem se na něho zadívala.</p>
			<p class="MLP-text para-style-override-1">Najednou si upravila své šaty, spustila záhyby sukně, která se jí zvedla skoro až ke kolenům, když se plazila po zemi, a&nbsp;s&nbsp;přátelským gestem polohlasně prohodila k&nbsp;vojákům: </p>
			<p class="MLP-text para-style-override-1">„Chlapci, pan inspektor řekl, abyste mě pustili, tak já jdu.“ </p>
			<p class="MLP-text para-style-override-1">Vzala za kliku. Stačil krok, aby byla na ulici.</p>
			<p class="MLP-text para-style-override-1">Javert stál nehybně s&nbsp;očima upřenýma k&nbsp;zemi jako socha, která čeká, že ji někdo přenese jinam.</p>
			<p class="MLP-text para-style-override-1">Probudilo ho cvaknutí kliky. Vztyčil hlavu s&nbsp;výrazem svrchované moci, s&nbsp;výrazem vždy o&nbsp;to děsivějším, oč menší má kdo moc&nbsp;– dravým u&nbsp;šelmy, strašlivým u&nbsp;bezvýznamného člověka.</p>
			<p class="MLP-text para-style-override-1">„Strážníku,“ zvolal, „což nevidíte, že ta poběhlice odchází! Kdo vám řekl, abyste ji nechal odejít?“</p>
			<p class="MLP-text para-style-override-1">„Já,“ řekl Madeleine.</p>
			<p class="MLP-text para-style-override-1">Fantina se zachvěla, když se ozval Javert, a&nbsp;pustila kliku, jako chycený zloděj pouští ukradený předmět. Otočila se, když zazněl Madeleinův hlas, a&nbsp;od toho okamžiku, aniž pronesla slovo, aniž si troufla volně vydechnout, bloudila zrakem od Madeleina k&nbsp;Javertovi a&nbsp;od Javerta k&nbsp;Madeleinovi, podle toho, kdo z&nbsp;nich mluvil.</p>
			<p class="MLP-text para-style-override-1">Bylo zřejmé, že Javert musil být, jak se říká „vyšinutý z&nbsp;kolejí“, že si tak dovolil křiknout na strážníka po starostově výzvě, aby Fantinu propustil. Či snad dokonce zapomněl, že pan starosta je přítomen? Nebo si byl tak jist, že úřední autorita nemůže dát podobný rozkaz a&nbsp;že se pan starosta jistě nechtěně přeřekl? Či snad, jsa už po dvě hodiny svědkem takových strašných věcí, si říkal, že nadešel pravý čas k&nbsp;vrcholnému rozhodnutí, že je nutno, aby se malost ukázala velikou, aby se policajt proměnil v&nbsp;úředníka a&nbsp;aby se policejní úředník stal soudcem, a&nbsp;že cítil, že se v&nbsp;této neobyčejné krajnosti pořádek, zákon, mravnost, vláda a&nbsp;celá lidská společnost vtělily do něho, Javerta?</p>
			<p class="MLP-text para-style-override-1">Ať je tomu jakkoliv, když se ozvalo rozhodné já pana Madeleina, stala se věc neslýchaná: Policejní inspektor, všecek bledý a&nbsp;ledový, se zmodralými rty a&nbsp;zoufalým pohledem, se obrátil ke starostovi a&nbsp;chvěje se sotva znatelně na celém těle, řekl mu se sklopenýma očima, ale pevně:</p>
			<p class="MLP-text para-style-override-1">„To nejde, pane starosto!“</p>
			<p class="MLP-text para-style-override-1">„Jak to?“ řekl pan Madeleine.</p>
			<p class="MLP-text para-style-override-1">„Ta nešťastnice napadla měšťana.“</p>
			<p class="MLP-text para-style-override-1">„Inspektore Javerte,“ pokračoval pan Madeleine smířlivě a&nbsp;klidně, „poslyšte, jste čestný muž, a&nbsp;nebude proto těžké se s&nbsp;vámi dohovořit. Řeknu vám, jak to bylo. Šel jsem po náměstí právě ve chvíli, kdy jste odváděl tu ženu, stála tam ještě skupina lidí, vyptával jsem se jich a&nbsp;dověděl jsem se, že viníkem byl ten měšťan a&nbsp;že po právu měl být zatčen vlastně on.“</p>
			<p class="MLP-text para-style-override-1">Javert odpověděl:</p>
			<p class="MLP-text para-style-override-1">„Ta bídnice právě urazila pana starostu.“</p>
			<p class="MLP-text para-style-override-1">„To se týče mě. Urážka mé osoby snad patří mně. Mohu s&nbsp;ní dělat, co se mi zlíbí.“</p>
			<p class="MLP-text para-style-override-1">„Prosím, aby mi pan starosta prominul. Urážka jeho osoby není jeho urážkou, ale urážkou spravedlnosti.“</p>
			<p class="MLP-text para-style-override-1">„Inspektore Javerte,“ odpověděl pan Madeleine, „základ spravedlnosti je svědomí. Vyslechl jsem tu ženu. Vím, co dělám.“</p>
			<p class="MLP-text para-style-override-1">„A&nbsp;já, pane starosto, nechápu, co vidím.“</p>
			<p class="MLP-text para-style-override-1">„Tak se spokojte s&nbsp;tím, že poslechnete.“</p>
			<p class="MLP-text para-style-override-1">„Poslouchám, co mi velí povinnost. Povinnost mi káže, aby ta žena byla odsouzena na šest měsíců do vězení.“</p>
			<p class="MLP-text para-style-override-1">Pan Madeleine vlídně odpověděl:</p>
			<p class="MLP-text para-style-override-1">„Poslouchejte dobře. Nebude tam ani jediný den.“</p>
			<p class="MLP-text para-style-override-1">Po těchto rozhodných slovech se Javert odvážil zahledět na starostu a&nbsp;stále ještě hluboce uctivým tónem mu řekl: </p>
			<p class="MLP-text para-style-override-1">„Jsem opravdu nešťasten, že musím panu starostovi odporovat, je to poprvé v&nbsp;mém životě, ale pan starosta mi ráčí dovolit, abych ho upozornil, že jednám v&nbsp;rámci své pravomoci. Protože si to pan starosta přeje, zůstávám u&nbsp;případu občanova. Byl jsem tam. Ta holka se vrhla na pana Bamataboise, voliče a&nbsp;majitele krásného domu s&nbsp;balkónem na rohu náměstí, domu, který má tři poschodí a&nbsp;je celý z&nbsp;tesaného kamene. Konečně, na světě se děje všelicos. Ale buď jak buď, toto je, pane starosto, případ, který spadá do pravomoci bezpečnosti, a&nbsp;já tedy mám právo zadržet tu ženu jménem Fantina.“</p>
			<p class="MLP-text para-style-override-1">Nato pan Madeleine zkřížil ruce a&nbsp;řekl tak přísně, jak ho město ještě nikdy neslyšelo mluvit:</p>
			<p class="MLP-text para-style-override-1">„Případ, o&nbsp;kterém mluvíte, je záležitostí městské policie. Podle článku devátého, jedenáctého, patnáctého a&nbsp;šestašedesátého trestního řádu jsem soudcem já. Nařizuji, aby ta žena byla propuštěna na svobodu.“</p>
			<p class="MLP-text para-style-override-1">Javert se pokusil o&nbsp;poslední odpor.</p>
			<p class="MLP-text para-style-override-1">„Ale, pane starosto…“</p>
			<p class="MLP-text para-style-override-1">„Připomínám vám, právě vám, jedenaosmdesátý článek zákona ze dne 13. prosince 1799 o&nbsp;omezování osobní svobody.“</p>
			<p class="MLP-text para-style-override-1">„Ale, pane starosto, dovolte mi…“</p>
			<p class="MLP-text para-style-override-1">„Už ani slova.“</p>
			<p class="MLP-text para-style-override-1">„Přesto…“</p>
			<p class="MLP-text para-style-override-1">„Jděte!“ řekl pan Madeleine.</p>
			<p class="MLP-text para-style-override-1">Javert přijal ránu, vzpřímen jako voják, přímo do prsou, uklonil se starostovi až k&nbsp;zemi a&nbsp;odešel.</p>
			<p class="MLP-text para-style-override-1">Fantina odstoupila ode dveří a&nbsp;celá strnulá se dívala, jak odchází.</p>
			<p class="MLP-text para-style-override-1">Ale i&nbsp;ona prožívala podivné rozechvění. Právě byla svědkem, jak se o&nbsp;ni přely dvě protichůdné mocnosti. Před svými zraky viděla boj dvou mužů, kteří měli ve svých rukou její svobodu, její život, její duši, její dítě; jeden muž ji táhl do stínu, druhý ji vracel světlu. V&nbsp;tomto boji, do něhož nahlédla zveličujícími brýlemi zděšení, se jí oba muži jevili jako obři; jeden mluvil jako ďábel, druhý jako její strážný anděl. Anděl přemohl démona, a&nbsp;tento anděl&nbsp;– skutečnost, která ji rozechvěla od hlavy k&nbsp;patě&nbsp;– ten osvoboditel, byl právě tím, koho z&nbsp;celé duše nenáviděla, starosta, kterého tak dlouho považovala za původce všeho svého utrpení, Madeleine! A&nbsp;právě ve chvíli, kdy ho tak ošklivě urazila, ji zachránil! Mýlila se snad? Měla by se snad v&nbsp;duši změnit…?</p>
			<p class="MLP-text para-style-override-1">Nevěděla, chvěla se. Poslouchala celá poplašená, rozhlížela se zmateně, a&nbsp;při každém slově, které pan Madeleine řekl, cítila, jak v&nbsp;ní taje a&nbsp;jak se hroutí strašná temnota nenávisti a&nbsp;jak se v&nbsp;jejím srdci rodí cosi hřejivého a&nbsp;nevýslovného, tušení radosti, důvěry a&nbsp;lásky.</p>
			<p class="MLP-text para-style-override-1">Když Javert odešel, obrátil se pan Madeleine k&nbsp;ní a&nbsp;řekl jí pomalu, jako vážný člověk, který s&nbsp;námahou zadržuje slzy:</p>
			<p class="MLP-text para-style-override-1">„Slyšel jsem vás. Nic z&nbsp;toho, o&nbsp;čem jste vypravovala, jsem nevěděl. Věřím, že je to pravda, cítím, že je to pravda. Nevěděl jsem ani, že jste odešla z&nbsp;mých dílen. Proč jste se na mě neobrátila přímo? Ale teď zaplatím vaše dluhy, dám přivést vaše dítě, nebo si vy sama pro ně dojdete. Budete žít tady, v&nbsp;Paříži, kde budete chtít. Postarám se o&nbsp;vaše dítě i&nbsp;o&nbsp;vás. Nebudete-li chtít, nemusíte pracovat. Dám vám tolik peněz, kolik budete potřebovat. Budete zase počestná a&nbsp;šťastná. A&nbsp;potom, slyšte, prohlašuji vám od nynějška, je-li všechno tak, jak říkáte&nbsp;– a&nbsp;já o&nbsp;tom nepochybuji&nbsp;–, že jste před Bohem nikdy nepřestala být ctnostná a&nbsp;řádná. Jste jen ubohá.“</p>
			<p class="MLP-text para-style-override-1">To bylo víc, než mohla Fantina snést. Vidět Cosettu! Vyjít z&nbsp;toho bídného života! Žít svobodně, bezstarostně, šťastně a&nbsp;čestně s&nbsp;Cosettou! Vidět, jak se z&nbsp;její bídy stává skutečný ráj! Dívala se strnule na muže, který k&nbsp;ní mluvil, a&nbsp;zmohla se jen na dva tři vzlyky: Ach! Ach! Ach! Nohy jí vypověděly službu, klesla na kolena před panem Madeleinem, a&nbsp;než tomu mohl zabránit, ucítil, jak uchopila jeho ruku a&nbsp;přitiskla na ni své rty.</p>
			<p class="MLP-text para-style-override-1">Potom omdlela.</p>
<p class="MLP-text para-style-override-1"><br/></p>
			<div class="footnotes">
				<div class="footnote">
					<p class="MLP-pozn-pod-carou para-style-override-1"><a id="footnote-3409-84" class="footnote-anchor" href="#footnote-3409-84-backlink">84</a> <span> Zločinec a&nbsp;později policista.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-85" class="footnote-anchor" href="#footnote-3409-85-backlink">85</a> <span> Kristus nás vykoupil.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-86" class="footnote-anchor" href="#footnote-3409-86-backlink">86</a> <span> Osvoboditel Venezuely, Kolumbie a&nbsp;Bolívie od španělského panství.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-87" class="footnote-anchor" href="#footnote-3409-87-backlink">87</a> <span> Špan. generál.</span></p>
				</div>
			</div>
		</div>
</body>
</html>