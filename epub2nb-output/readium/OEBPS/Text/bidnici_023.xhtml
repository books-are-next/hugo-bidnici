<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>bidnici-19</title>
		<link href="../Styles/bidnici_idstyles.css" rel="stylesheet" type="text/css"/>
	</head>
	<body id="bidnici" xml:lang="cs-CZ" xmlns:xml="http://www.w3.org/XML/1998/namespace">
		<div>
			<p id="toc_marker-2-8" class="MLP-uroven2-kapitola para-style-override-1">KNIHA OSMÁ, <br/>Hřbitovy berou, co jim dáváme</p>
			<p id="toc_marker-2-8-1" class="MLP-uroven3-nadpis-II">(1) <br/>Jak je<a id="x.20111"></a> možno vniknout do kláštera</p>
			<p class="MLP-text-bez1radku para-style-override-1">A&nbsp;do toho domu Jean Valjean jako by „spadl z&nbsp;nebe“, řekl Fauchelevent.</p>
			<p class="MLP-text para-style-override-1">Přelezl zahradní zeď, která tvořila kout v&nbsp;ulici Polonceau. Andělský chorál, který zaslechl uprostřed noci, bylo matutinum, jitřní zpěv jeptišek; síň, kterou zahlédl ve tmě, byla kaple; přízrak, který viděl ležet na dlažbě, byla sestra konající pokání; rolnička, která ho svým zvoněním tak podivně vzrušila, byl zvonek, připevněný ke kolenu zahradníka Faucheleventa.</p>
			<p class="MLP-text para-style-override-1">Když uložili Cosettu ke spánku, pojedli Jean Valjean a&nbsp;Fauchelevent kousek sýra, popili skleničku vína a&nbsp;hřáli se u&nbsp;příjemného ohně, přikládajíce z&nbsp;otýpky klestí; a&nbsp;nakonec, protože na jediném lůžku v&nbsp;celém domku spala Cosetta, vrhli se oba jeden jako druhý na otep slámy. Než zavřel oči, Jean Valjean řekl:</p>
			<p class="MLP-text para-style-override-1">„Teď tu musím zůstat.“</p>
			<p class="MLP-text para-style-override-1">Ta slova vrtala Faucheleventovi mozkem celou noc.</p>
			<p class="MLP-text para-style-override-1">Máme-li říci pravdu, ani jeden z&nbsp;nich oka nezamhouřil.</p>
			<p class="MLP-text para-style-override-1">Jean Valjean věděl, že je odhalen a&nbsp;že ho Javert stopuje, a&nbsp;proto správně soudil, že by byl s&nbsp;Cosettou ztracen, kdyby se vrátil do Paříže. Protože ho nový náraz větru právě zavál do kláštera, Jean Valjean myslil jen na to, jak by tam zůstal. Pro nešťastníka v&nbsp;jeho postavení byl klášter místem nejnebezpečnějším a&nbsp;zároveň nejbezpečnějším; nejnebezpečnějším proto, že tam žádný muž nesměl vkročit. Kdyby ho zde přistihli, bylo by to dopadení při činu a&nbsp;Jean Valjean by šel z&nbsp;kláštera rovnou do vězení; klášter byl však zároveň místem nejjistějším, neboť kdo by ho tu hledal, kdyby ho jeptišky přijaly do služeb a&nbsp;mohl zde bydlit? Bydlit na nemožném místě byla jediná možnost, jak se zachránit.</p>
			<p class="MLP-text para-style-override-1"><span>Fauchelevent si také lámal hlavu. Nejprve si uvědomil, že ničemu nerozumí. Jak se tu pan Madeleine octl, když jsou zdi tak vysoké? Zdi klášterů se jen tak lehce nepřekračují. Jak se sem dostal s&nbsp;dítětem? Tak příkrou zeď není přece možné zlézt s&nbsp;dítětem v&nbsp;náručí. Co je to za dítě? Odkud přicházejí ti dva? Od dob, co byl v&nbsp;klášteře, Fauchelevent neslyšel o&nbsp;Montreuil-sur-Mer a&nbsp;nevěděl tudíž, co všechno se událo. Vzezření pana Madeleina nevybízelo právě k&nbsp;důvěrnostem; a&nbsp;potom si Fauchelevent říkal: „Světců se přece nevyptáváme!“ V&nbsp;jeho očích si pan Madeleine uchoval všechnu úctu. Z&nbsp;několika slov, která uklouzla Jeanu Valjeanovi, zahradník pouze usoudil, že pan Madeleine v&nbsp;těžkých dobách snad přišel na mizinu a&nbsp;je pronásledován věřiteli; nebo že ublížil svému dobrému jménu tím, že se zapletl do nějaké politické aféry a&nbsp;skrývá se; a&nbsp;to nebylo proti srsti Faucheleventovi, který&nbsp;– jak tak mnoho našich venkovanů ze severu Francie&nbsp;– byl v&nbsp;jádře starým bonapartistou. Aby se ukryl, vybral si pan Madeleine za svůj útulek klášter a&nbsp;bylo docela přirozené, že zde chce zůstat. Ale přesto mu nešlo do hlavy&nbsp;– a&nbsp;Fauchelevent se k&nbsp;tomu stále vracel&nbsp;–, jak se sem pan Madeleine dostal a&nbsp;jak to, že má s&nbsp;sebou holčičku. Fauchelevent je přece viděl, ohmatal, mluvil s&nbsp;nimi, a&nbsp;pořád tomu nevěřil. Nepochopitelná záhada vstoupila do domečku starého Faucheleventa. Fauchelevent tápal v&nbsp;domněnkách a&nbsp;věděl jasně jen jedno jediné&nbsp;– že mu pan Madeleine zachránil život. Tento fakt samotný mu stačil a&nbsp;rozhodl. Říkal si: „Teď došlo na mě.“ A&nbsp;v&nbsp;duchu dodával: „Pan Madeleine se tak dlouho nerozmýšlel, když se vecpal pod můj vůz, aby mě zpod něho dostal.“ A&nbsp;Fauchelevent se rozhodl, že pana Madeleina zachrání.</span></p>
			<p class="MLP-text para-style-override-1">Ale přesto se sám sebe v&nbsp;duchu tázal a&nbsp;odpovídal si: „Zachránil bych ho po tom všem, co pro mne udělal, i&nbsp;kdyby byl zloděj? I&nbsp;pak bych ho zachránil. A&nbsp;kdyby byl vrah&nbsp;– zachránil bych ho? I&nbsp;tehdy bych ho zachránil. Zachráním ho, že je to světec? Určitě.“</p>
			<p class="MLP-text para-style-override-1">Nechat ho však v&nbsp;klášteře, v&nbsp;tom byla svízel! Ale Fauchelevent necouvl ani před tímto fantastickým pokusem; tento ubohý pikardský venkovan, vedený jen svou oddaností, dobrou vůlí a&nbsp;trochou toho odvěkého selského chytráctví, sloužícího tentokrát šlechetnému předsevzetí, pokusil se ztéci nedobytnou klášterní pevnost a&nbsp;zdolat příkrý sráz řehole svatého Benedikta. Otec Fauchelevent byl stařec, který skoro celý život myslel jen na sebe, a&nbsp;teprve na konci života jako kulhavý neduživý člověk a&nbsp;už bez jakéhokoliv zájmu přišel na to, jak je sladké, můžeme-li někomu dokázat svou vděčnost; a&nbsp;když viděl, že se mu naskýtá příležitost k&nbsp;dobrému skutku, vrhl se na ni jako umírající, který vidí ve své blízkosti sklenici dobrého vína, jakého v&nbsp;životě neokusil, a&nbsp;jedním rázem je chtivě vypíjí. Můžeme dodat, že vzduch, který už léta dýchal v&nbsp;klášteře, potlačil v&nbsp;něm jeho dřívější povahu a&nbsp;nakonec v&nbsp;něm probudil touhu po dobrém skutku.</p>
			<p class="MLP-text para-style-override-1">Rozhodl se tedy: oddá se panu Madeleinovi.</p>
			<p class="MLP-text para-style-override-1">Před chvílí jsme o&nbsp;něm mluvili jako o&nbsp;<span class="MLP-znak-kurziva-11b">ubohém pikardském sedlákovi</span>. To označení je přesné, ale není úplné. Protože jsme dospěli ve svém vypravování až sem, bude prospěšné, řekneme-li něco o&nbsp;povaze otce Faucheleventa. Byl to sedlák, ale také písař, a&nbsp;proto jeho vrozená chytrost načichla pletichářstvím a&nbsp;do jeho prostomyslnosti se přímísil ostrovtip. Když z&nbsp;různých příčin ztroskotal ve svém zaměstnání, z&nbsp;místa písaře to dopracoval až na vozku a&nbsp;nádeníka. Ale přes všechno klení a&nbsp;švihání bičem, kterým povzbuzoval koně, zůstalo v&nbsp;něm přece trochu písaře. Neřekl nikdy „bysme“; mluvil správně, což je na venkově velmi vzácné, a&nbsp;ostatní venkované o&nbsp;něm říkali: mluví skoro jako pán v&nbsp;klobouku. Fauchelevent opravdu patřil k&nbsp;lidem, o&nbsp;nichž prostořeký a&nbsp;lehkomyslný slovník minulého století říkal, že jsou to <span class="MLP-znak-kurziva-11b">napůl páni, napůl kmáni</span>, a&nbsp;které zámecké metafory, ukapávající z&nbsp;panských sídel na venkovské chaloupky, označovaly jako polovenkovany, poloměšťáky; <span class="MLP-znak-kurziva-11b">ani ryby, ani raci</span>. Ačkoliv dobrák Fauehelevent v&nbsp;životě mnoho zkusil a&nbsp;ačkoliv ho osud hodně zkrušil, dal se, jakožto člověk zcela přímý pokaždé <span>strhnout</span> prvním hnutím; je to vzácná vlastnost, která brání, aby člověk nepodléhal zlu. Jeho chyby a&nbsp;vady&nbsp;– pochopitelně že je měl&nbsp;– byly na povrchu; celkem jeho povaha při zpytování obstála. Jeho starý obličej neměl na čele žádnou z&nbsp;těch nedobrých vrásek, které ukazují na nesmiřitelnou zlobu nebo nehoráznou hloupost.</p>
			<p class="MLP-text para-style-override-1">Za úsvitu, když se hodně napřemýšlel, spatřil otec Fauchelevent pana Madeleina, jak sedí na otepi slámy a&nbsp;pozoruje spící Cosettu. Fauchelevent se vzpřímil na lůžku a&nbsp;řekl:</p>
			<p class="MLP-text para-style-override-1">„A&nbsp;teď, když už jste tady, jak to uděláte, abyste se sem dostal?“</p>
			<p class="MLP-text para-style-override-1">Ta slova shrnovala celou situaci a&nbsp;probudila Jeana Valjeana ze snění.</p>
			<p class="MLP-text para-style-override-1">Oba muži se začali radit.</p>
			<p class="MLP-text para-style-override-1">„Za prvé,“ řekl Fauchelevent, „ze světnice nesmíte ani na krok, ani maličká, ani vy. Jediný krok do zahrady, a&nbsp;jsme v&nbsp;kaši.“</p>
			<p class="MLP-text para-style-override-1">„To je jisté.“</p>
			<p class="MLP-text para-style-override-1">„Pane Madeleine,“ pokračoval Fauchelevent, „přišel jste ve velmi vhodnou, vlastně v&nbsp;nevhodnou chvíli, jedna ze sester je totiž vážně nemocná. Proto si nás nebudou mnoho všímat. Zdá se, že umírá. Koná se čtyřicetihodinová pobožnost. Celý klášter je vzhůru nohama. Jen to je teď zaměstnává. Ta na zhasnutí je světice. Svatí jsme zde vlastně všichni. Celý rozdíl mezi nimi a&nbsp;mnou je ten, že ony říkají „naše cela“ a&nbsp;já říkám „můj domek“. Teď budou modlitby za umírající, potom modlitby za mrtvé. Na dnešek nám dají pokoj; ale za zítřek neberu odpovědnost.“</p>
			<p class="MLP-text para-style-override-1">„Ten barák je přece v&nbsp;koutě,“ připomenul Jean Valjean, „schován za jakousi zříceninou, jsou tam stromy, z&nbsp;kláštera sem není vidět.“</p>
			<p class="MLP-text para-style-override-1">„Ano, a&nbsp;navíc sem jeptišky nikdy nechodí.“</p>
			<p class="MLP-text para-style-override-1">„Tak co?“ řekl Jean Valjean.</p>
			<p class="MLP-text para-style-override-1">Otazník, který zesiloval ono: tak co?, znamenal: zdá se mi, že bychom zde mohli zůstat.</p>
			<p class="MLP-text para-style-override-1">A&nbsp;na ten otazník Fauchelevent odpověděl:</p>
			<p class="MLP-text para-style-override-1">„Jsou tu maličké.“</p>
			<p class="MLP-text para-style-override-1">„Jaké maličké?“ otázal se Jean Valjean.</p>
			<p class="MLP-text para-style-override-1">Když už Fauchelevent otvíral ústa, aby vysvětlil slovo, které právě pronesl, ozval se jediný úder zvonu.</p>
			<p class="MLP-text para-style-override-1">„Jeptiška umřela,“ pravil. „To je umíráček.“</p>
			<p class="MLP-text para-style-override-1">A&nbsp;dal Jeanu Valjeanovi znamení, aby poslouchal.</p>
			<p class="MLP-text para-style-override-1">Zazněl druhý úder zvonu.</p>
			<p class="MLP-text para-style-override-1">„To je umíráček, pane Madeleine. Takto bude zvonit každou minutu po celých čtyřiadvacet hodin, než bude tělo mrtvé jeptišky vyneseno z&nbsp;kostela. Hleďte, hrají si. Stačí, aby se jim o&nbsp;přestávce zakutálel míč, a&nbsp;ony jej přese všechny zákazy přijdou hledat a&nbsp;budou slídit kolem dokola. Ti andělíčkové jsou čertíci.“</p>
			<p class="MLP-text para-style-override-1">„Kdo?“ otázal se Jean Valjean.</p>
			<p class="MLP-text para-style-override-1">„Ty holčičky. Poslyšte, vás by brzy našly. A&nbsp;křičely by: Koukejte! Mužský! Ale dnes není žádné nebezpečí. Dnes nebudou mít ani chvilku oddechu. Celý den budou modlitby. Slyšíte zvon. Jak jsem vám řekl, každou minutu zazní zvon. To je umíráček.“</p>
			<p class="MLP-text para-style-override-1">„Rozumím, otče Fauchelevente, jsou tu klášterní chovanky“</p>
			<p class="MLP-text para-style-override-1">A&nbsp;Jean Valjean si v&nbsp;duchu pomyslil:</p>
			<p class="MLP-text para-style-override-1">„To bychom měli o&nbsp;výchovu Cosetty postaráno.“ </p>
			<p class="MLP-text para-style-override-1">Fauchelevent zvolal:</p>
			<p class="MLP-text para-style-override-1">„Jak je Bůh nade mnou! A&nbsp;těch děvčátek je jako máku! Ta by vřeštěla! A&nbsp;utíkala! Tady a&nbsp;muž! Hotová morová rána. Dobře jste si všiml, že mi na hnát přidělaly zvoneček jako divoké zvěři.“</p>
			<p class="MLP-text para-style-override-1">Jean Valjean zapřemýšlel usilovněji.</p>
			<p class="MLP-text para-style-override-1">„Ten klášter by nás zachránil,“ bručel si. Pak řekl hlasitě: </p>
			<p class="MLP-text para-style-override-1">„Ano, je tu těžko zůstat.“</p>
			<p class="MLP-text para-style-override-1">„Ne,“ řekl Fauchelevent, „je těžko se odtud dostat.“</p>
			<p class="MLP-text para-style-override-1">Jean Valjean cítil, že se mu hrne krev k&nbsp;srdci.</p>
			<p class="MLP-text para-style-override-1">„Dostat se odtud?“</p>
			<p class="MLP-text para-style-override-1">„Ano, pane Madeleine, abyste se sem mohl znovu dostat, musíte odejít.“</p>
			<p class="MLP-text para-style-override-1">A&nbsp;když odezněl úder umíráčku, Fauchelevent pokračoval: </p>
			<p class="MLP-text para-style-override-1">„Nesmějí vás tady najít. Odkud přicházíte? Pro mě jste spadl z&nbsp;nebe, protože vás znám; ale jeptišky, ty si potrpí na to, aby se k&nbsp;nim vcházelo dveřmi.“</p>
			<p class="MLP-text para-style-override-1">Náhle zaslechli jiné, dosti složité vyzvánění.</p>
			<p class="MLP-text para-style-override-1">„Aha,“ řekl Fauchelevent, „svolávají sestry rádkyně. Ubírají se do shromáždění. Když někdo umře, pořádají vždycky shromáždění. Umřela za svítání. Obyčejně se umírá za svítání. Ale nemohl byste odejít, kudy jste přišel? Koukejte, nechci se vás vyptávat, ale kudy jste se sem dostal?“</p>
			<p class="MLP-text para-style-override-1">Jean Valjean zbledl. Při pouhém pomyšlení, že by se měl vrátit do oné strašné ulice, se zachvěl. Jako byste se dostali z&nbsp;lesa plného tygrů, a&nbsp;když jste už jednou z&nbsp;nebezpečí venku, vybízí vás přátelská rada, abyste se tam vrátili. Jean Valjean si představoval, jak se to v&nbsp;té čtvrti hemží policií, představil si čekající špicly, na všech místech hlídky, strašné ruce, které se natahují po jeho límci, a&nbsp;Javerta, který snad čeká někde na rohu křižovatky.</p>
			<p class="MLP-text para-style-override-1">„To není možné!“ řekl. „Myslete si tedy, otče Fauchelevente, že jsem opravdu spadl shůry.“</p>
			<p class="MLP-text para-style-override-1">„Ale já tomu věřím, já tomu věřím,“ odpověděl Fauchelevent. „Nemusíte mi to říkat. Náš milý Pánbůh si vás pravděpodobně přidržel, aby si vás mohl zblízka prohlédnout, a&nbsp;pak vás pustil. Ale snad vás chtěl dát do mužského kláštera; zmýlil se. Podívejme se, ještě jedno zvonění. To je upozornění vrátnému, aby šel uvědomit úřad a&nbsp;došel pro lékaře, který ohledává mrtvoly a&nbsp;který musí zjistit, že v&nbsp;klášteře je mrtvola. To patří k&nbsp;posmrtným obřadům. Ctihodné sestry tyto návštěvy příliš nemilují. Takový doktor je neznaboh. Nadzvedne závoj. A&nbsp;nadzvedne někdy i&nbsp;něco jiného. A&nbsp;jak rychle tentokrát posílají pro lékaře! Co to asi znamená? Vaše holčička ještě spí. Jak se jmenuje?“</p>
			<p class="MLP-text para-style-override-1">„Cosetta.“</p>
			<p class="MLP-text para-style-override-1">„To je vaše dcerka? Nebo, abychom tak řekli, vy jste její dědeček?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Ta se odtud dostane snadno. Mé dveře vedou do dvora. Zaklepu, a&nbsp;vrátný mi otevře. Budu mít na zádech nůši s&nbsp;maličkou uvnitř. Vyjdu. Otec Fauchelevent jde ven s&nbsp;nůší, to je prosté. Stačí, když Cosettě nařídíte, aby byla jako pěna. Bude pod trávnicí. Za chviličku ji donesu ke své staré dobré známé zelinářce, kterou mám v&nbsp;ulici Chemin-Vert&nbsp;– ta je hluchá a&nbsp;má malou postýlku. Zařvu zelinářce do ucha, že je to má neteř, aby mi ji do zítřka ohlídala. Pak se malá vrátí s&nbsp;vámi. Já vás sem dostanu. To půjde. Ale jak to uděláte, abyste se dostal odtud?“</p>
			<p class="MLP-text para-style-override-1">Jean Valjean potřásl hlavou.</p>
			<p class="MLP-text para-style-override-1">„Záleží mi jenom na tom, aby mě nikdo neviděl, otče Fauchelevente. Najděte i&nbsp;pro mne nějakou možnost, abyste mě odtud dostal v&nbsp;nůši nebo pod trávnicí.“</p>
			<p class="MLP-text para-style-override-1">Fauchelevent si mnul ušní lalůček palcem a&nbsp;ukazováčkem levé ruky na znamení velkých rozpaků.</p>
			<p class="MLP-text para-style-override-1">Vyrušilo je třetí zvonění.</p>
			<p class="MLP-text para-style-override-1">„To už odchází ohledávač mrtvol,“ řekl Fauchelevent. „Podíval se na ni a&nbsp;řekl: mrtvá, všechno v&nbsp;pořádku. Když dá lékař vízum na průvodní list do ráje, pohřební ústav pošle rakev. Když je to matka, obléknou ji do rakve matky; když je to sestra, obléknou ji sestry. A&nbsp;já potom musím rakev zatlouci hřebíky. To mám navíc k&nbsp;svému zahradničení. Jsem zahradník a&nbsp;tak trochu i&nbsp;hrobník. Rakev se postaví do dolní části kostela, která vede na ulici a&nbsp;kam smí vkročit jen lékař ohledávající mrtvoly. Mě a&nbsp;nosiče mrtvol nepočítají za mužské. Právě v&nbsp;tom sále přibíjím víko. Nosiči si pro ni přijdou a&nbsp;hyjé! kočí, práskni bičem, už se jede do ráje. Přinesou bednu prázdnou a&nbsp;plnou ji odvážejí. To je pohřeb.“</p>
			<p class="MLP-text para-style-override-1">Šikmý paprsek se dotkl tvářičky, která měla ústa trochu pootevřená a&nbsp;vypadala jako andělíček pijící nebeskou zář. Jean Valjean se na ni zadíval. Už ani Faucheleventa neposlouchal.</p>
			<p class="MLP-text para-style-override-1">Jestliže nás nikdo neposlouchá, není to ještě důvod, abychom mlčeli.</p>
			<p class="MLP-text para-style-override-1">Dobrák zahradník mlel klidně dál svou:</p>
			<p class="MLP-text para-style-override-1">„Na hřbitově Vaugirard se vykope hrob. Říká se, že ten vaugirardský hřbitov bude zrušen. Je to starobylý hřbitov, který nevyhovuje předpisům a&nbsp;půjde jako vysloužilec na odpočinek. Je to škoda, protože byl pohodlný. Mám tam přítele, kmotra Mestienna, hrobníka. Zdejší řeholnice tam jsou podle zvláštního privilegia pohřbívány za soumraku. Je to zvláštní povolení, ale jen pro ně. Co se však všechno od včerejška nestalo! Matka Ukřižování mrtvá, pan Madeleine…“</p>
			<p class="MLP-text para-style-override-1">„Pohřben!“ řekl Jean Valjean se smutným úsměvem. Fauchelevent poznámku odrazil:</p>
			<p class="MLP-text para-style-override-1">„Proklatě! Kdybyste tu žil, byl byste pohřben zaživa.“ </p>
			<p class="MLP-text para-style-override-1">Ozvalo se čtvrté zvonění. Fauchelevent strhl rychle nákolenici se zvonečkem z&nbsp;hřebíku a&nbsp;upevnil si ji na koleno.</p>
			<p class="MLP-text para-style-override-1">„Tentokrát je to na mě. Volá mě matka představená. Eh, teď jsem se škrábl o&nbsp;jazýček přezky. Pane Madeleine, nehýbejte se a&nbsp;čekejte na mě. Když budete mít hlad, támhle je víno, chléb a&nbsp;sýr.“</p>
			<p class="MLP-text para-style-override-1">A&nbsp;vyšel z&nbsp;domu se slovy:</p>
			<p class="MLP-text para-style-override-1">„Už jdu! Už jdu!“</p>
			<p class="MLP-text para-style-override-1">Jean Valjean ho viděl spěchat zahradou tak rychle, jak mu pochroumaná noha dovolovala; otec Fauchelevent se přitom díval v&nbsp;tu stranu, kde bylo melounové pařeniště.</p>
			<p class="MLP-text para-style-override-1">Ani ne za deset minut chůze, při níž zvoneček rozháněl sestry, zaklepal starý Fauchelevent lehce na klášterní dveře a&nbsp;vlídný hlas mu odpověděl: <span class="char-style-override-1">Až na věky věkův.</span> Až na <span class="MLP-znak-kurziva-11b">věky věkův</span> znamenalo: <span class="MLP-znak-kurziva-11b">Vstupte</span>.</p>
			<p class="MLP-text para-style-override-1">Dveře vedly do zvláštní hovorny, v&nbsp;níž se projednávaly služební záležitosti výhradně se zahradníkem. Hovorna přiléhala ke kapitulnímu sálu. Představená sedící na jediné židli hovorny už na Faucheleventa čekala.</p>
			<p id="toc_marker-2-8-2" class="MLP-uroven3-nadpis para-style-override-1">(<a id="x.20165"></a>2) <br/>Fauchelevent se setkává s&nbsp;obtížemi</p>
			<p class="MLP-text-bez1radku para-style-override-1">Pro určité povahy a&nbsp;pro určitá povolání, zejména pro kněze a&nbsp;řeholníky, je příznačné, že za pohnutých okolností berou na sebe důstojné a&nbsp;důležité vzezření. Ve chvíli, kdy Fauchelevent vstoupil do hovorny, bylo toto dvojí rozpoložení vepsáno do tváře představené kláštera, kterou byla půvabná a&nbsp;učená slečna de Blemeur, obvykle veselá matka Neposkvrněné početí.</p>
			<p class="MLP-text para-style-override-1">Zahradník bázlivě pozdravil a&nbsp;zůstal stát na prahu cely. Představená, která přebírala zrnka růžence, zvedla oči a&nbsp;pravila:</p>
			<p class="MLP-text para-style-override-1">„Ach, to jste vy, otče Fauvente.“</p>
			<p class="MLP-text para-style-override-1">Tato zkrácenina jména se v&nbsp;klášteře běžně ujala. </p>
			<p class="MLP-text para-style-override-1">Fauchelevent se opět uklonil.</p>
			<p class="MLP-text para-style-override-1">„Dala jsem vás zavolat, otče Fauvente.“</p>
			<p class="MLP-text para-style-override-1">„Tady jsem, velebná matko.“</p>
			<p class="MLP-text para-style-override-1">„Musím s&nbsp;vámi mluvit.“</p>
			<p class="MLP-text para-style-override-1">„Také já,“ řekl Fauchelevent s&nbsp;odvahou, která mu naháněla strach, „musím něco říci dvojctihodné matce.“</p>
			<p class="MLP-text para-style-override-1">„Ach! Máte snad pro mne nějakou zprávu?“</p>
			<p class="MLP-text para-style-override-1">„Mám k&nbsp;vám prosbu.“</p>
			<p class="MLP-text para-style-override-1">„Nuže, mluvte.“</p>
			<p class="MLP-text para-style-override-1">Šibal Fauchelevent, bývalý písař, patřil k&nbsp;venkovanům, kteří nepřijdou do rozpaků. V&nbsp;obratné nevědomosti tkví síla; vzbuzuje důvěru a&nbsp;pozornost. Za víc než za dvě léta, co byl Fauchelevent v&nbsp;klášteře, si ho jeptišky oblíbily. Byl stále sám, hleděl si jen svého zahradnictví a&nbsp;neměl vůbec nic jiného na práci než být zvědavý. A&nbsp;jak se tak zpovzdálí díval na ty sem a&nbsp;tam přecházející zastřené ženy, viděl jen míhání stínů. Čím déle je však pozoroval a&nbsp;prozkoumával, tím více docházel k&nbsp;názoru, že přízraky jsou z&nbsp;masa a&nbsp;kostí, a&nbsp;mrtvoly pro něho oživly. Byl jako hluchý, kterému se bystří zrak, a&nbsp;jako slepý, kterému se ostří sluch. Dal si záležet na tom, aby <span>porozuměl</span> různému zvonění, takže záhadný a&nbsp;mlčenlivý klášter před ním nic neskrýval; sfinx mu vycinkala všechna svá tajemství do ucha. Fauchelevent všechno věděl, ale nic neprozradil. To byla jeho obratnost. Celý klášter ho měl za hlupáka. V&nbsp;náboženství je to velká zásluha. Sestry rádkyně daly na Faucheleventa. Byl to mlčenlivý zvědavec. Vzbuzoval důvěru. Mimoto byl pořádný a&nbsp;odcházel jen v&nbsp;nejnutnějších případech, když potřeboval něco pro školku nebo pro zelinářskou zahradu. Jeho spolehlivá mlčenlivost mu byla přičtena k&nbsp;dobru. Zato však uměl přimět k&nbsp;povídavosti dva muže; vrátného v&nbsp;klášteře, od něhož se dovídal podrobnosti z&nbsp;hovorny; a&nbsp;na hřbitově hrobníka, od kterého měl zase pohřební zajímavosti. Proto věděl všechno o&nbsp;jejich životě i&nbsp;jejich smrti. Ale nijak toho nezneužíval. Řehole si na něm zakládala. Starý, kulhavý, poloslepý, pravděpodobně nahluchlý, jaké skvělé vlastnosti! Sestry by těžko hledaly náhradu!</p>
			<p class="MLP-text para-style-override-1">S&nbsp;jistotou člověka, který ví, že je oceňován, proslovil stařík před velebnou matkou představenou venkovskou řeč, dost zmatenou a&nbsp;velmi hlubokou. Mluvil dlouze o&nbsp;svém stáří, o&nbsp;neduzích, o&nbsp;tíži let, která jsou dvojnásob těžká, o&nbsp;náročnosti rostoucí práce, o&nbsp;velikosti zahrady, kde pracuje i&nbsp;v&nbsp;noci, jako třeba naposled, když musil prostírat slaměné rohože na melounové pařeniště, protože měsíc byl v&nbsp;úplňku, a&nbsp;konečně se dostal až k&nbsp;tomu: že má bratra&nbsp;– představená se zavrtěla&nbsp;–, bratra, který už není mlád&nbsp;– představená se zavrtěla podruhé, ale už klidněji&nbsp;– a&nbsp;kdyby si sestřičky přály, bratr by přišel, mohl by bydlit u&nbsp;něho a&nbsp;pomáhat mu, je to výborný zahradník, z&nbsp;bratra by měly větší užitek než z&nbsp;něho; jinými slovy, nepřijmou-li jeho bratra v&nbsp;době, kdy se on, starší, cítí unaven, sedřen a&nbsp;neschopen práce, byl by s&nbsp;velkým politováním nucen odejít; jeho bratr prý má u&nbsp;sebe vnučku, kterou by přivedl s&nbsp;sebou, která by byla ve zdejším domě vychovávána v&nbsp;bázni boží a&nbsp;která by možná, kdož ví, jednoho dne mohla vstoupit do kláštera.</p>
			<p class="MLP-text para-style-override-1">Když skončil, přestala se představená přebírat v&nbsp;růženci a&nbsp;řekla:</p>
			<p class="MLP-text para-style-override-1">„Mohl byste si opatřit do dnešního večera silnou železnou tyč?“</p>
			<p class="MLP-text para-style-override-1">„Nač?“</p>
			<p class="MLP-text para-style-override-1">„Abyste jí mohl použít jako páky.“</p>
			<p class="MLP-text para-style-override-1">„Ano, velebná matko,“ odpověděl Fauchelevent.</p>
			<p class="MLP-text para-style-override-1">Matka představená vstala a&nbsp;bez dalšího slova odešla do sousedního pokoje, do kapitulního sálu, kde byly pravděpodobně shromážděny sestry rádkyně. Fauchelevent osaměl.</p>
			<p id="toc_marker-2-8-3" class="MLP-uroven3-nadpis para-style-override-1">(3) <br/>Matka Neposkvrněné početí</p>
			<p class="MLP-text-bez1radku para-style-override-1">Uběhlo asi čtvrt hodiny. Představená se vrátila a&nbsp;usedla opět na židli.</p>
			<p class="MLP-text para-style-override-1">Oba rozmlouvající vypadali zamyšleně. Podáváme co nejpřesněji rozhovor, který se mezi nimi rozvinul.</p>
			<p class="MLP-text para-style-override-1">„Otče Fauvente?“</p>
			<p class="MLP-text para-style-override-1">„Velebná matko?“</p>
			<p class="MLP-text para-style-override-1">„Znáte kapli?“</p>
			<p class="MLP-text para-style-override-1"><span>„Mám tam malý výklenek, kde smím poslouchat mši a&nbsp;pobožnosti.“</span></p>
			<p class="MLP-text para-style-override-1">„Přišel jste někdy za svou prací do kněžiště?“</p>
			<p class="MLP-text para-style-override-1">„Dvakrát nebo třikrát.“</p>
			<p class="MLP-text para-style-override-1">„Jde o&nbsp;to, abyste pozvedl kámen.“</p>
			<p class="MLP-text para-style-override-1">„Těžký?“</p>
			<p class="MLP-text para-style-override-1">„Kamennou desku vedle oltáře.“</p>
			<p class="MLP-text para-style-override-1">„Kámen, který uzavírá kryptu?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Na to bychom měli být dva.“</p>
			<p class="MLP-text para-style-override-1">„Matka Nanebevstoupení, která má sílu jako muž, vám pomůže.“</p>
			<p class="MLP-text para-style-override-1">„Ženská není nikdy tak silná jako muž.“</p>
			<p class="MLP-text para-style-override-1">„Máme jen jednu ženu, která by vám mohla pomoci. Každý dělá, co může. Protože ctihodný otec Mabillon udává čtyři sta sedmnáct kapitol svatého Bernarda a&nbsp;Merlonus Horstius jen tři sta šedesát sedm, není to ještě důvod, abychom podceňovali Merlona Horstia.“</p>
			<p class="MLP-text para-style-override-1">„A&nbsp;já také ne.“</p>
			<p class="MLP-text para-style-override-1">„Zásluha je stejná, pracuje-li ze všech sil. Klášter není robotárna.“</p>
			<p class="MLP-text para-style-override-1">„A&nbsp;žena není muž. Zato můj bratr, to je silák!“</p>
			<p class="MLP-text para-style-override-1">„A&nbsp;pak, budete mít páku.“</p>
			<p class="MLP-text para-style-override-1">„To je jediný klíč, který se hodí k&nbsp;podobným dveřím.“</p>
			<p class="MLP-text para-style-override-1">„V&nbsp;desce je zasazen kruh.“</p>
			<p class="MLP-text para-style-override-1">„Prostrčím jím páku.“</p>
			<p class="MLP-text para-style-override-1">„Kámen se otáčí kolem své osy.“</p>
			<p class="MLP-text para-style-override-1">„To je výborné, velebná matko. Kryptu otevřu.“</p>
			<p class="MLP-text para-style-override-1">„Čtyři matky zpěvačky vám pomohou.“</p>
			<p class="MLP-text para-style-override-1">„A&nbsp;když bude krypta otevřena?“</p>
			<p class="MLP-text para-style-override-1">„Bude ji třeba zase zavřít.“</p>
			<p class="MLP-text para-style-override-1">„To je všechno?“</p>
			<p class="MLP-text para-style-override-1">„Ne.“</p>
			<p class="MLP-text para-style-override-1">„Rozkazujte, dvojctihodná matko.“</p>
			<p class="MLP-text para-style-override-1">„Fauvente, důvěřujeme vám.“</p>
			<p class="MLP-text para-style-override-1">„Jsem tu proto, abych udělal všechno, co přikážete.“</p>
			<p class="MLP-text para-style-override-1">„A&nbsp;o&nbsp;všem mlčel.“</p>
			<p class="MLP-text para-style-override-1">„Ano, ctihodná matko.“</p>
			<p class="MLP-text para-style-override-1">„Když bude krypta otevřena…“</p>
			<p class="MLP-text para-style-override-1">„Zavřu ji.“</p>
			<p class="MLP-text para-style-override-1">„Ale nejdřív…“</p>
			<p class="MLP-text para-style-override-1">„Co, velebná matko?“</p>
			<p class="MLP-text para-style-override-1">„Musíme tam něco spustit.“</p>
			<p class="MLP-text para-style-override-1">Nastalo ticho. Představená sešpulila spodní ret, jako by chvilku váhala, a&nbsp;pak přerušila mlčení.</p>
			<p class="MLP-text para-style-override-1">„Otče Fauvente?“</p>
			<p class="MLP-text para-style-override-1">„Ctihodná matko?“</p>
			<p class="MLP-text para-style-override-1">„Víte, že dnes ráno zemřela jedna matka.“</p>
			<p class="MLP-text para-style-override-1">„Ne.“</p>
			<p class="MLP-text para-style-override-1">„Vy jste tedy neslyšel vyzvánění.“</p>
			<p class="MLP-text para-style-override-1">„Vzadu v&nbsp;zahradě není nic slyšet.“</p>
			<p class="MLP-text para-style-override-1">„Opravdu?“</p>
			<p class="MLP-text para-style-override-1">„Sotva že slyším, když zvoníte na mne.“</p>
			<p class="MLP-text para-style-override-1">„Zemřela za svítání.“</p>
			<p class="MLP-text para-style-override-1">„A&nbsp;pak, ráno nešel vítr tím směrem.“</p>
			<p class="MLP-text para-style-override-1">„Je to matka Ukřižování Páně. Blahoslavená.“</p>
			<p class="MLP-text para-style-override-1">Převorka se odmlčela, chvíli pohybovala rty, jako by se v&nbsp;duchu modlila, a&nbsp;potom pokračovala:</p>
			<p class="MLP-text para-style-override-1">„Je tomu tři léta, co se paní Béthunová, jansenistka, obrátila na pravou víru jen proto, že spatřila matku Ukřižování, jak se modlí.“</p>
			<p class="MLP-text para-style-override-1">„Ach, ano, nyní slyším umíráček, velebná matko.“</p>
			<p class="MLP-text para-style-override-1">„Matky ji odnesly do umrlčí komory, která přiléhá ke kostelu.“</p>
			<p class="MLP-text para-style-override-1">„Vím.“</p>
			<p class="MLP-text para-style-override-1">„Žádný muž kromě vás nesmí do té místnosti vkročit. Bděte nad tím. To by tak bylo, aby muž vešel do místnosti pro mrtvé jeptišky.“</p>
			<p class="MLP-text para-style-override-1">„Už nikdy!“</p>
			<p class="MLP-text para-style-override-1">„Cože?“</p>
			<p class="MLP-text para-style-override-1">„Už nikdy!“</p>
			<p class="MLP-text para-style-override-1">„Co to povídáte?“</p>
			<p class="MLP-text para-style-override-1">„Říkám: už nikdy.“</p>
			<p class="MLP-text para-style-override-1">„Co už nikdy?“</p>
			<p class="MLP-text para-style-override-1">„Ctihodná matko, neříkám co už nikdy, ale říkám už nikdy.“</p>
			<p class="MLP-text para-style-override-1">„Nerozumím vám. Proč říkáte už nikdy?“</p>
			<p class="MLP-text para-style-override-1">„Abych řekl to, co říkáte vy, ctihodná matko.“</p>
			<p class="MLP-text para-style-override-1">„Ale já přece neřekla už nikdy.“</p>
			<p class="MLP-text para-style-override-1">„Vy jste to neřekla, ale já jsem to řekl, abych mluvil jako vy.“</p>
			<p class="MLP-text para-style-override-1">V&nbsp;tom okamžiku odbíjely hodiny devět.</p>
			<p class="MLP-text para-style-override-1">„V&nbsp;devět hodin ráno a&nbsp;v&nbsp;každou hodinu budiž pochválena a&nbsp;velebena Nejsvětější svátost oltářní,“ řekla představená. </p>
			<p class="MLP-text para-style-override-1">„Amen!“ dodal Fauchelevent.</p>
			<p class="MLP-text para-style-override-1">Hodiny odbíjely právě včas. Aspoň skoncovaly s&nbsp;tím „už nikdy“. Je možné, že by se bez zazvonění z&nbsp;toho klubka ani představená, ani Fauchelevent nebyli nikdy vymotali. </p>
			<p class="MLP-text para-style-override-1">Fauchelevent si otřel čelo.</p>
			<p class="MLP-text para-style-override-1">Představená si pravděpodobně zase zašeptala pro sebe něco zbožného a&nbsp;potom zvýšila hlas.</p>
			<p class="MLP-text para-style-override-1">„Za svého života obracela matka Ukřižování na pravou víru, po smrti bude dělat zázraky.“</p>
			<p class="MLP-text para-style-override-1">„Bude je dělat!“ přitakal Fauchelevent, sleduje přesně řeč velebné matky a&nbsp;přitom se snažil, aby se už nezabreptal.</p>
			<p class="MLP-text para-style-override-1"><span>„Otče Fauvente, přítomnost matky Ukřižování přinesla klášteru milost Božího požehnání. Ovšem že není každému dopřáno zemřít při čtení mše svaté jako kardinálovi de Bérulle a&nbsp;odevzdat svou duši Bohu při slovech </span><span class="MLP-znak-kurziva-11b">Hanc igitur oblationem</span><span class="char-style-override-4"><a id="footnote-3409-131-backlink" class="footnote-link" href="#footnote-3409-131">131</a></span><span>. Ačkoliv jí nebylo dopřáno tak velkého štěstí, byla smrt matky Ukřižování velice vzácná. Byla při vědomí až do posledního okamžiku. Nejdřív mluvila s&nbsp;námi a&nbsp;pak hovořila s&nbsp;anděly. Oznámila nám své poslední přání. Kdybyste byl jen trochu zbožnější a&nbsp;kdybyste byl mohl být v&nbsp;její cele, byla by uzdravila vaši nohu pouhým dotekem. Usmívala se. Cítily jsme, že ožívá v&nbsp;Bohu. V&nbsp;takové smrti jako její je cosi z&nbsp;rajské blaženosti.“</span></p>
			<p class="MLP-text para-style-override-1">Fauchelevent se domníval, že to je jakési modlení, které končí. A&nbsp;proto řekl:</p>
			<p class="MLP-text para-style-override-1">„Amen.“</p>
			<p class="MLP-text para-style-override-1">„Otče Fauvente, musíme plnit přání mrtvých.“</p>
			<p class="MLP-text para-style-override-1"><span>Prsty představené propustily několik růžencových zrnek. Fauchelevent mlčel. Potom velebná matka pokračovala.</span></p>
			<p class="MLP-text para-style-override-1">„Dotázala jsem se několika duchovních, kteří pracují na vinici Páně, zabývají se povinnostmi klášterního života a&nbsp;jejichž práce nese vzácné plody.“</p>
			<p class="MLP-text para-style-override-1">„Ctihodná matko, zde je umíráček mnohem líp slyšet než v&nbsp;zahradě.“</p>
			<p class="MLP-text para-style-override-1">„Ostatně, to už není mrtvá, to je světice.“</p>
			<p class="MLP-text para-style-override-1">„Jako vy, ctihodná matko.“</p>
			<p class="MLP-text para-style-override-1">„Už dvacet let spala ve své rakvi na výslovné dovolení našeho nejsvětějšího otce Pia VII.“</p>
			<p class="MLP-text para-style-override-1">„To je ten, co korunoval cís… Bonaparta.“</p>
			<p class="MLP-text para-style-override-1">Pro muže tak schopného jako Fauchelevent to byla nevhodná připomínka. Naštěstí ji zahloubaná představená neslyšela. Po­kra­čovala:</p>
			<p class="MLP-text para-style-override-1">„Otče Fauvente?“</p>
			<p class="MLP-text para-style-override-1">„Ctihodná matko?“</p>
			<p class="MLP-text para-style-override-1">„Svatý Diodoros, arcibiskup kappadocký, chtěl, aby na jeho hrob napsali jediné slovo: <span class="MLP-znak-kurziva-11b">Acarus</span>, to znamená: pozemský červ. Tak se stalo. Je to pravda?“</p>
			<p class="MLP-text para-style-override-1">„Ano, ctihodná matko.“</p>
			<p class="MLP-text para-style-override-1">„Blahoslavený Mezzocane, opat aquilský, si přál, aby byl pochován pod šibenicí; stalo se.“</p>
			<p class="MLP-text para-style-override-1">„To je pravda.“</p>
			<p class="MLP-text para-style-override-1">„Svatý Terentius, biskup z&nbsp;Portu při ústí Tiberu, žádal, aby na jeho náhrobním kameni vytesali znamení, kterým se označovaly hroby otcovrahů, doufaje, že chodci budou na jeho hrob plivat. Stalo se. Mrtvé musíme poslouchat.“</p>
			<p class="MLP-text para-style-override-1">„Staň se.“</p>
			<p class="MLP-text para-style-override-1"><span>„Tělo Bernarda Guidonia, narozeného ve Francii blízko Roche-Abeille, bylo pochováno v&nbsp;dominikánském kostele v&nbsp;Limoges; stalo se podle jeho přání a&nbsp;proti vůli kastilského krále, ačkoliv Guidonius byl biskupem v&nbsp;Tuy ve Španělsku. Může někdo říci opak?“</span></p>
			<p class="MLP-text para-style-override-1">„Jistě ne, ctihodná matko.“</p>
			<p class="MLP-text para-style-override-1">„Ta událost je potvrzena Plantavitem de la Fosse.“</p>
			<p class="MLP-text para-style-override-1">Zase několik zrníček růžence proklouzlo v&nbsp;mlčení mezi prsty. Představená navázala:</p>
			<p class="MLP-text para-style-override-1">„Otče Fauvente, matka Ukřižování bude pohřbena v&nbsp;rakvi, ve které líhala dvacet let.“</p>
			<p class="MLP-text para-style-override-1">„To je správné.“</p>
			<p class="MLP-text para-style-override-1">„To je pokračování spánku.“</p>
			<p class="MLP-text para-style-override-1">„A&nbsp;já ji mám uložit do té její rakve?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„A&nbsp;rakev z&nbsp;pohřebního ústavu necháme stranou?“</p>
			<p class="MLP-text para-style-override-1">„Přesně tak.“</p>
			<p class="MLP-text para-style-override-1">„Jsem nejctihodnější řeholi k&nbsp;službám.“</p>
			<p class="MLP-text para-style-override-1">„Čtyři matky zpěvačky vám pomohou.“</p>
			<p class="MLP-text para-style-override-1">„Zatlouci rakev? Nepotřebuji je.“</p>
			<p class="MLP-text para-style-override-1">„Ne. Ale spustit rakev.“</p>
			<p class="MLP-text para-style-override-1">„Kam?“</p>
			<p class="MLP-text para-style-override-1">„Do krypty.“</p>
			<p class="MLP-text para-style-override-1">„Do jaké krypty?“</p>
			<p class="MLP-text para-style-override-1">„Pod oltářem?“</p>
			<p class="MLP-text para-style-override-1">Fauchelevent sebou škubl.</p>
			<p class="MLP-text para-style-override-1">„Do krypty pod oltář!“</p>
			<p class="MLP-text para-style-override-1">„Pod oltář.“</p>
			<p class="MLP-text para-style-override-1">„Ale…</p>
			<p class="MLP-text para-style-override-1">„Budete mít páku.“</p>
			<p class="MLP-text para-style-override-1">„Ano, ale…“</p>
			<p class="MLP-text para-style-override-1">„Prostrčíte páku kruhem a&nbsp;kámen pozvednete.“</p>
			<p class="MLP-text para-style-override-1">„Ale…“</p>
			<p class="MLP-text para-style-override-1">„Musíme být poslušni mrtvých. Matka Ukřižování si horoucně přála, aby byla pohřbena pod oltářem v&nbsp;kapli, aby nebyla uložena do světské půdy a&nbsp;aby i&nbsp;mrtvá zůstala tam, kde se celý život modlila. Žádala nás o&nbsp;to, vlastně nám to nařídila.“</p>
			<p class="MLP-text para-style-override-1">„Ale to je zakázáno.“</p>
			<p class="MLP-text para-style-override-1">„Zakázáno lidmi, nařízeno Bohem.“</p>
			<p class="MLP-text para-style-override-1">„A&nbsp;když se o&nbsp;tom někdo dozví?“</p>
			<p class="MLP-text para-style-override-1">„Důvěřujeme vám.“</p>
			<p class="MLP-text para-style-override-1">„Já, já už jsem přece jako váš.“</p>
			<p class="MLP-text para-style-override-1">„Sešla se kapitula. Matky rádkyně, s&nbsp;kterými jsem se radila a&nbsp;které ještě rokují, rozhodly, aby matka Ukřižování byla pohřbena podle svého přání ve své rakvi pod naším oltářem. Představte si, otče Feuvente, kdyby se zde děly zázraky! Jaká by to byla sláva v&nbsp;Bohu pro klášter! Zázraky se dějí vždycky nad hroby svatých.“</p>
			<p class="MLP-text para-style-override-1">„Ale, ctihodná matko, kdyby úředník zdravotní komise…“</p>
			<p class="MLP-text para-style-override-1">„Svatý Benedikt II. odporoval Konstantinu Pogonatovi v&nbsp;názoru na pohřbívání mrtvých.“</p>
			<p class="MLP-text para-style-override-1">„Ale policejní komisařství…“</p>
			<p class="MLP-text para-style-override-1">„Chonodomar, jeden ze sedmi germánských králů, kteří přišli za panování Konstantina do Galie, výslovně uznal právo řeholníků na pohřbívání v&nbsp;řeholi, to znamená pod oltářem.“</p>
			<p class="MLP-text para-style-override-1">„Ale policejní inspektor…“</p>
			<p class="MLP-text para-style-override-1">„<span>Proti kříži je světská moc bezmocná. Martin XI., generál Kartuziánů, dal svému řádu toto heslo: </span><span class="MLP-znak-kurziva-11b">Stat crux dum volvitur orbis</span><span>.</span><span class="char-style-override-4"><a id="footnote-3409-132-backlink" class="footnote-link" href="#footnote-3409-132">132</a></span><span></span></p>
			<p class="MLP-text para-style-override-1">„Amen,“ řekl Fauchelevent, který se nedal nijak zviklat ve svém způsobu, jak se dostat z&nbsp;louže, když zaslechl latinu. </p>
			<p class="MLP-text para-style-override-1">Tomu, kdo příliš dlouho mlčel, stačí jakýkoliv posluchač. V&nbsp;den, kdy řečník Gymnastoras vyšel z&nbsp;vězení s&nbsp;hlavou plnou dilemat a&nbsp;sylogismů, zastavil se před prvním stromem, který spatřil, vzletně jej oslovil a&nbsp;měl co dělat, aby ho přesvědčil. Představená, která podle řádových pravidel sice ctila příkaz mlčení, ale protože byla teď naplněna svou pravdou až po okraj, povstala a&nbsp;s&nbsp;mnohomluvností otevřených stavidel zvolala:</p>
			<p class="MLP-text para-style-override-1">„Po mé pravici je Benedikt a&nbsp;nalevo Bernard. Kdo je to Bernard? To je první opat z&nbsp;Clairvaux. Fontaines v&nbsp;Burgundsku je požehnaná země, protože byla svědkem jeho zrození. Jeho otec se jmenoval Técelin a&nbsp;matka Alèthe. Začal v&nbsp;Cîteaux a&nbsp;skončil v&nbsp;Clairvaux; biskup z&nbsp;Châlons-sur-Saȏne, Vilém de Champeaux, ho uvedl na opatský stolec; měl sedm set noviců a&nbsp;založil sto šedesát klášterů; na koncilu v&nbsp;Sens v&nbsp;roce 1140 potřel Abélarda a&nbsp;Petra de Bruys i&nbsp;jeho žáka Jindřicha a&nbsp;ještě jinou sektu bludařů, kteří si říkali apoštolští; zmátl Arnolda Brescijského, rozdrtil mnicha Raoula, židobijce, ovládl remešský koncil v&nbsp;roce 1148, dal odsoudit Hilberta de la Porée, biskupa poitierského, dal odsoudit Éona de l’Étoile, urovnával spory knížat, osvítil mladého krále Ludvíka, radil papeži Evženu III., upravil řeholi templářů, povzbuzoval ke křižácké válce, udělal dvě stě padesát zázraků, devětatřicet v&nbsp;jednom jediném dnu.</p>
			<p class="MLP-text para-style-override-1">Kdo je Benedikt? Je to patriarcha montecassinský. Je to druhý zakladatel svátosti řeholní, je to Basilios Západu. Z&nbsp;jeho řádu bylo nastoleno čtyřicet papežů, vyšlo dvě stě kardinálů, padesát patriarchů, šestnáct set arcibiskupů, čtyři tisíce šest set biskupů, čtyři císařové, dvanáct císařoven, šestačtyřicet králů, jedenačtyřicet královen, tři tisíce šest set kanonizovaných světců, a&nbsp;trvá již čtrnáct set let. Z&nbsp;jedné strany svatý Bernard; z&nbsp;druhé úředník zdravotní komise; z&nbsp;jedné strany svatý Benedikt; z&nbsp;druhé strany inspektor silniční správy! Stát, policejní správa, pohřební ústav, nařízení, předpisy, úřady, vyznáme se v&nbsp;tom všem? Každý kolemjdoucí by se pohoršil, kdyby viděl, jak s&nbsp;námi zacházejí. Nemáme ani právo obětoval svůj popel Kristu Ježíši! Vaše zdravotní příkazy jsou revoluční vynález. Aby se Bůh podřizoval policejnímu komisaři; to je to naše století. Mlčte, Fauvente!“</p>
			<p class="MLP-text para-style-override-1">Faucheleventovi nebylo pod tou sprchou docela volno. Velebná matka pokračovala:</p>
			<p class="MLP-text para-style-override-1">„Právo kláštera na pohřbívání je každému jasné. Popírají je jenom fanatici a&nbsp;bludaři. Žijeme ve strašných zmatcích. Lidé nevědí, co mají vědět, a&nbsp;vědí, co by měli přehlížet. Jsou nečistí a&nbsp;bezbožní. V&nbsp;naší době se vyskytují lidé, kteří nedělají rozdíl mezi vznešeným svatým Bernardem a&nbsp;Bernardem katolické chudiny, jistým dobrým duchovním, který žil ve třináctém století. Jiní jdou ve svém rouhání tak daleko, že srovnávají popraviště Ludvíka XVI. s&nbsp;křížem Krista Ježíše. Ludvík nebyl nic jiného než král. Proto se střežme božího hněvu! Nejsou už ani spravedliví, ani nespravedliví. Lidé znají Voltairovo jméno a&nbsp;neznají Césara de Bus. A&nbsp;přece César de Bus je blahoslavený, a&nbsp;Voltaire nešťastník. Poslední arcibiskup, kardinál périgordský, nevěděl, že Karel de Gondren nastoupil po Bérullovi a&nbsp;František Bourgoin po Gondrenovi a&nbsp;Jan František Senault po Bourgoinovi, a&nbsp;otec de Sainte-Marthe po Janu Františku Senaultovi. Lidé znají jméno otce Cotona ne proto, že byl jedním ze tří rádců, kteří zakládali řád oratoriánů, ale proto, že si hugenotský král Jindřich IV. udělal z&nbsp;něho terč svého klení. Světským lidem přibližuje svatého Františka Saleského to, že hrál falešně. A&nbsp;potom napadají církev. Proč? Protože byli špatní kněží, protože Sagittaire, biskup gapský, byl bratrem Salona, biskupa embrunského, a&nbsp;oba šli s&nbsp;Mommolem. Co to znamená? Brání to svatému Martinu z&nbsp;Toursu, aby byl světcem a&nbsp;aby dal chuďasovi polovinu svého pláště? Pronásledují svaté. Zavírají oči před pravdou. Vládne temno. Nejdivočejší zvířata jsou slepá. Nikdo doopravdy nemyslí na peklo. Ach, ošklivý národ! ‚Jménem krále‘ znamená dnes ‚jménem revoluce‘. Lidé už nevědí, čím jsou povinni živým ani čím jsou povinni mrtvým. Je zakázáno zemřít v&nbsp;svatosti. Pohřeb je záležitostí občanskou. Nahání to hrůzu. Svatý Lev II. napsal dva dopisy, jeden Petru Notairovi, druhý visigotskému králi, aby potíral a&nbsp;zavrhl svrchovanost exarchovu a&nbsp;nejvyšší právo císaře v&nbsp;záležitostech týkajících se mrtvých. Gautier, biskup châlonský, se opřel v&nbsp;tomto bodě burgundskému vévodovi Ottovi. Bývalé úřady s&nbsp;tím souhlasily. Kdysi se rozhodovalo v&nbsp;kapitule i&nbsp;o&nbsp;světských záležitostech. Opat ze Cîteaux, generál řádu, byl právem svého úřadu i&nbsp;členem burgundského parlamentu. Se svými mrtvými můžeme nakládat, jak chceme. Což neodpočívá tělo sv. Benedikta ve Francii v&nbsp;opatství fleuryjském, řečeném Saint-Benoit-sur-Loire, ačkoliv zemřel v&nbsp;Itálii v&nbsp;Monte-Cassinu v&nbsp;sobotu 21. března roku 543? To je všechno nepopiratelné. Ošklivím si psallanty, nenávidím úředníky, proklínám kacíře a&nbsp;nesnesla bych už nikoho, kdo by tvrdil opak. Jen ať si přečtou Arnoula Wiona, Gabriela Bucelina, Trithema, Maurolika a&nbsp;ctihodného otce Lukáše d’Achery.“</p>
			<p class="MLP-text para-style-override-1">Velebná matka si oddychla a&nbsp;obrátila se k&nbsp;otci Faucheleventovi:</p>
			<p class="MLP-text para-style-override-1">„Je to jasné, otče Fauvente?“</p>
			<p class="MLP-text para-style-override-1">„Jasné, ctihodná matko.“</p>
			<p class="MLP-text para-style-override-1">„Můžeme s&nbsp;vámi počítat?“</p>
			<p class="MLP-text para-style-override-1">„Poslechnu.“</p>
			<p class="MLP-text para-style-override-1">„Tak je to dobře.“</p>
			<p class="MLP-text para-style-override-1">„Jsem klášteru oddán z&nbsp;celé duše.“</p>
			<p class="MLP-text para-style-override-1">„Dojednáno. Zavřete rakev. Sestry ji odnesou do kaple. Bude se sloužit zádušní mše. Pak se vrátíme do kláštera. Mezi jedenáctou a&nbsp;dvanáctou v&nbsp;noci přijdete s&nbsp;železnou tyčí. Všechno se musí dít v&nbsp;největší tajnosti. V&nbsp;kapli budou jen čtyři matky zpěvačky, matka Nanebevstoupení a&nbsp;vy.“</p>
			<p class="MLP-text para-style-override-1">„A&nbsp;sestra u&nbsp;sloupu?“</p>
			<p class="MLP-text para-style-override-1">„Ta se neohlédne.“</p>
			<p class="MLP-text para-style-override-1">„Ale bude slyšet.“</p>
			<p class="MLP-text para-style-override-1">„Nebude poslouchat. Ostatně to, co ví klášter, svět netuší.“ A&nbsp;zase bylo chvíli ticho. Pak představená pokračovala: </p>
			<p class="MLP-text para-style-override-1">„Sundáte si zvoneček. Není potřebí, aby sestra věděla, že jste tam i&nbsp;vy.“</p>
			<p class="MLP-text para-style-override-1">„Ctihodná matko?“</p>
			<p class="MLP-text para-style-override-1">„Co si přejete, otče Fauvente?“</p>
			<p class="MLP-text para-style-override-1">„Byl už tady lékař, který ohledává mrtvé?“</p>
			<p class="MLP-text para-style-override-1">„Učiní tak dnes ve čtyři hodiny. Zvonily jsme, abychom přivolaly obvodního lékaře. Tak vy tedy neslyšíte žádné zvonění?“</p>
			<p class="MLP-text para-style-override-1">„Dávám pozor jen na svoje.“</p>
			<p class="MLP-text para-style-override-1">„To je správné, otče Fauvente!“</p>
			<p class="MLP-text para-style-override-1"><span>„Ctihodná matko, budu potřebovat páku nejmíň šest stop dlouhou.“</span></p>
			<p class="MLP-text para-style-override-1">„Kde ji vezmete?“</p>
			<p class="MLP-text para-style-override-1">„Kde je tolik mříží, je i&nbsp;plno železných prutů. Vzadu v&nbsp;zahradě mám celou skládku železa.“</p>
			<p class="MLP-text para-style-override-1">„Asi tak tři čtvrtě hodiny před půlnocí; nezapomeňte.“</p>
			<p class="MLP-text para-style-override-1">„Ctihodná matko?“</p>
			<p class="MLP-text para-style-override-1">„Copak?“</p>
			<p class="MLP-text para-style-override-1">„<a id="x.20168"></a>Kdybyste měly takovou práci podruhé, můj bratr má sílu jako lev!“</p>
			<p class="MLP-text para-style-override-1">„Pospíšíte si se svou prací, jak nejvíc budete moci.“</p>
			<p class="MLP-text para-style-override-1">„Nemohu se do toho tak hrnout. Jsem mrzák; proto potřebuji pomocníka. Kulhám.“</p>
			<p class="MLP-text para-style-override-1">„Kulhat není křivda, může to být požehnání. Císař Jindřich II., který potíral protipapeže Řehoře a&nbsp;nastolil opět Benedikta VIII., má dvě příjmení: Svatý a&nbsp;Kulhavý.“</p>
			<p class="MLP-text para-style-override-1">„To je správné, především dvě rakve,“ huhlal Fauchelevent, který ve skutečnosti opravdu trochu nedoslýchal.</p>
			<p class="MLP-text para-style-override-1">„Otče Fauvente, když o&nbsp;tom uvažuji, počítejme na to celou hodinu. To není mnoho. Buďte v&nbsp;jedenáct hodin u&nbsp;hlavního oltáře i&nbsp;se železnou tyčí. Obřady začínají o&nbsp;půlnoci. Celá věc musí být dobrou čtvrthodinku předtím skončena.“</p>
			<p class="MLP-text para-style-override-1">„Udělám všechno, abych dokázal svaté řeholi svou ochotu. To jsem už řekl. Zavřu rakev. Přesně v&nbsp;jedenáct hodin budu v&nbsp;kapli. Budou tam matky zpěvačky, bude tam přítomna matka Nanebevstoupení. Kdyby tam byli dva muži, bylo by lépe. Konečně na tom nesejde! Budu mít s&nbsp;sebou páku. Otevřeme kryptu, spustíme rakev a&nbsp;uzavřeme sklepení. A&nbsp;nesmí zůstat ani stopa. Vláda nebude mít o&nbsp;ničem ani potuchy. Ctihodná matko, tím je to už všechno zařízeno?“</p>
			<p class="MLP-text para-style-override-1">„Ne.“</p>
			<p class="MLP-text para-style-override-1">„Co se musí ještě udělat?“</p>
			<p class="MLP-text para-style-override-1">„Máme jednu prázdnou rakev navíc.“</p>
			<p class="MLP-text para-style-override-1">Poznámka vyvolala ticho. Fauchelevent přemýšlel. Představená uvažovala.</p>
			<p class="MLP-text para-style-override-1">„Otče Fauvente, co uděláme s&nbsp;tou rakví?“</p>
			<p class="MLP-text para-style-override-1">„Odneseme ji na hřbitov.“</p>
			<p class="MLP-text para-style-override-1">„Prázdnou?“</p>
			<p class="MLP-text para-style-override-1">Další ticho. Fauchelevent mávl levou rukou takovým způsobem, jako by chtěl odehnat znepokojivé myšlenky.</p>
			<p class="MLP-text para-style-override-1">„Ctihodná matko, sám zatluču rakev v&nbsp;dolní místnosti kaple, nikdo tam však nesmí než já, a&nbsp;přikryji rakev rubášem.“</p>
			<p class="MLP-text para-style-override-1">„Ano, ale až ji nosiči ponesou do vozu a&nbsp;k&nbsp;hrobu a&nbsp;až ji budou spouštět do hrobu, poznají, že v&nbsp;ní nikdo neleží.“</p>
			<p class="MLP-text para-style-override-1">„Ach, k&nbsp;čer…!“ vyjekl Fauchelevent.</p>
			<p class="MLP-text para-style-override-1">Velebná matka se honem překřižovala a&nbsp;upřeně se zadívala na zahradníka. Konec slova mu uvázl v&nbsp;hrdle.</p>
			<p class="MLP-text para-style-override-1">Rychle se vykroutil, aby bylo jeho klení zapomenuto.</p>
			<p class="MLP-text para-style-override-1">„Ctihodná matko, dám do rakve hlínu. Bude to vypadat, jako by tam někdo ležel.“</p>
			<p class="MLP-text para-style-override-1">„Máte pravdu. Hlína je totéž jako člověk. Zařídíte to s&nbsp;tou prázdnou rakví?“</p>
			<p class="MLP-text para-style-override-1">„To už je má starost.“</p>
			<p class="MLP-text para-style-override-1">Doposavad zachmuřený a&nbsp;vážný obličej představené se rozjasnil. Milostivě pokynula rukou, jako když vrchnost propouští podřízeného. Fauchelevent zamířil ke dveřím. Když už byl málem pryč, představená vlídně promluvila:</p>
			<p class="MLP-text para-style-override-1">„Otče Fauvente, jsem s&nbsp;vámi spokojena; zítra po pohřbu mi přiveďte svého bratra a&nbsp;řekněte mu, aby s&nbsp;sebou vzal i&nbsp;vnučku.“</p>
			<p id="toc_marker-2-8-4" class="MLP-uroven3-nadpis para-style-override-1">(4)<br/>Vypadá<a id="x.20171"></a> to docela tak, jako by byl Jean Valjean četl Austina Castilleja</p>
			<p class="MLP-text-bez1radku para-style-override-1">Kroky kulhavého člověka jsou jako zamilované pomrkávání jednookého; oba nejdou k&nbsp;cíli rychle. Fauchelevent byl všecek zmaten. Trvalo mu aspoň čtvrt hodiny, než se vrátil k&nbsp;zahradnímu domku. Cosetta byla už vzhůru. Jean Valjean ji usadil u&nbsp;ohně. Ve chvíli, kdy Fauchelevent vstoupil, ukazoval jí Jean Valjean zahradnickou nůši pověšenou na zdi a&nbsp;povídal jí:</p>
			<p class="MLP-text para-style-override-1">„Poslouchej mě dobře, Cosetto! Budeme nuceni odejít z&nbsp;tohoto domu, ale znova se sem vrátíme a&nbsp;bude nám tu dobře. Ten starý hodný pán tě odsud odnese na zádech v&nbsp;tamté košatince. Ty na mě počkáš u&nbsp;jedné paní. Přijdu si pro tebe. Jestli nechceš, aby si tě vzala Thénardierová nazpátek, poslouchej a&nbsp;mlč jako ryba!“</p>
			<p class="MLP-text para-style-override-1">Cosetta vážně přikývla.</p>
			<p class="MLP-text para-style-override-1"><span>Dveře za vstupujícím Faucheleventem vrzly a&nbsp;Jean Valjean se otočil.</span></p>
			<p class="MLP-text para-style-override-1">„Nuže?“</p>
			<p class="MLP-text para-style-override-1">„Všechno je zařízeno a&nbsp;nic není zařízeno,“ řekl Fauchelevent. „Mám dovolení, abych vás přivedl; ale než vás přivedu, musím vás vyvést. V&nbsp;tom je ta závada. S&nbsp;malou to bude snadné.“</p>
			<p class="MLP-text para-style-override-1">„Odnesete ji?“</p>
			<p class="MLP-text para-style-override-1">„A&nbsp;bude mlčet?“</p>
			<p class="MLP-text para-style-override-1">„Ručím za to.“</p>
			<p class="MLP-text para-style-override-1">„A&nbsp;vy, pane Madeleine?“</p>
			<p class="MLP-text para-style-override-1">Po chvilce ticha plného úzkostlivého napětí Fauchelevent zvolal:</p>
			<p class="MLP-text para-style-override-1">„Tak tedy odejděte, kudy jste přišel!“</p>
			<p class="MLP-text para-style-override-1">Jean Valjean se omezil jako poprvé na odpověď:</p>
			<p class="MLP-text para-style-override-1">„To není možné.“</p>
			<p class="MLP-text para-style-override-1">Fauchelevent si broukal spíš pro sebe než pro Jeana Valjeana:</p>
			<p class="MLP-text para-style-override-1">„Trápí mě jiná věc. Slíbil jsem, že tam dám hlínu. Ale když tam dám hlínu místo lidského těla, hlína se bude posouvat a&nbsp;přesejpat. To myslím nepůjde. To vycítí a&nbsp;poznají i&nbsp;nosiči. Abyste rozuměl, pane Madeleine, ouřad na to kápne!“</p>
			<p class="MLP-text para-style-override-1">Jean Valjean se na něho upřeně zadíval a&nbsp;myslil si, že se pomátl na rozumu.</p>
			<p class="MLP-text para-style-override-1">Fauchelevent pokračoval:</p>
			<p class="MLP-text para-style-override-1">„Jak se krucinálfagot dostanete odtud? Všechno to musí být už do zítřka zařízeno. Už zítra vás sem uvádím. Představená vás čeká.“</p>
			<p class="MLP-text para-style-override-1"><span>A&nbsp;potom Jeanu Valjeanovi vysvětlil, že to je odměna za službu, kterou on, Fauchelevent, prokáže klášteru. Je prý oprávněn být přítomen pohřbům, zatloukat rakve a&nbsp;pomáhat hrobníkovi na hřbitově. Dnes ráno prý zesnulá jeptiška žádala, aby byla pohřbena v&nbsp;kryptě pod oltářem v&nbsp;kapli a&nbsp;v&nbsp;rakvi, ve které líhala. To je sice policejně zakázáno, ale protože prý to je jedna z&nbsp;mrtvých, kterým nelze nic odepřít, nedá se nic jiného dělat. Představená a&nbsp;sestry rádkyně chtějí vyhovět přání zesnulé. Tím hůře pro úřady. On, Fauchelevent, zatluče rakev v&nbsp;cele, zvedne náhrobní kámen a&nbsp;spustí mrtvou do krypty. A&nbsp;odměnou za to vezme představená do kláštera jeho bratra jako zahradníka a&nbsp;jeho neteř do kláštera za chovanku. Ten jeho bratr je pan Madeleine a&nbsp;ta neteř je Cosetta. Představená mu řekla, aby přivedl svého bratra zítra večer po předstíraném pohřbu na hřbitově. Ale nemůže přivést pana Madeleina zvenčí, když pan Madeleine venku není. To je první potíž. Druhá potíž je ta prázdná rakev.</span></p>
			<p class="MLP-text para-style-override-1">„Co to je ta prázdná rakev?“ ptal se Jean Valjean. </p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Úřední rakev.“</p>
			<p class="MLP-text para-style-override-1">„Jaká rakev? A&nbsp;jaký úřad?“</p>
			<p class="MLP-text para-style-override-1">„Umře jeptiška. Obvodní lékař přijde a&nbsp;řekne: Ta a&nbsp;ta jeptiška umřela. Úřad pošle rakev. Nazítří pošle pohřební vůz a&nbsp;nosiče, aby vzali rakev a&nbsp;donesli ji na hřbitov. Nosiči přijdou a&nbsp;pozvednou rakev; nic v&nbsp;ní nebude.“</p>
			<p class="MLP-text para-style-override-1">„Tak do ní něco dejte.“</p>
			<p class="MLP-text para-style-override-1">„Mrtvolu? Nemám.“</p>
			<p class="MLP-text para-style-override-1">„Ne.“</p>
			<p class="MLP-text para-style-override-1">„Co tedy?“</p>
			<p class="MLP-text para-style-override-1">„Živého.“</p>
			<p class="MLP-text para-style-override-1">„Jakého živého?“</p>
			<p class="MLP-text para-style-override-1">„Mě,“ řekl Jean Valjean.</p>
			<p class="MLP-text para-style-override-1">Fauchelevent, který se posadil, vyletěl, jako by mu pod židlí vybuchla bomba.</p>
			<p class="MLP-text para-style-override-1">„Vás?“</p>
			<p class="MLP-text para-style-override-1">„Proč ne?“</p>
			<p class="MLP-text para-style-override-1">Přes obličej Jeana Valjeana, který se málokdy usmál, přeletěl úsměv jako světlo na zimní obloze.</p>
			<p class="MLP-text para-style-override-1">„Vy se pamatujete, Fauchelevente, že jste řekl: Matka Ukřižování zemřela, a&nbsp;já k&nbsp;tomu dodal: A&nbsp;otec Madeleine je pohřben. Tak se to stane.“</p>
			<p class="MLP-text para-style-override-1">„Ach, vy žertujete, nemluvíte vážně.“</p>
			<p class="MLP-text para-style-override-1">„Velmi vážně. Říkáte, že musím odtud.“</p>
			<p class="MLP-text para-style-override-1">„Ano, stůj co stůj.“</p>
			<p class="MLP-text para-style-override-1">„Řekl jsem vám, abyste pro mě našel také nějakou nůši a&nbsp;trávnici.“</p>
			<p class="MLP-text para-style-override-1">„Nu a?“</p>
			<p class="MLP-text para-style-override-1">„Nůše bude z&nbsp;jedlového dřeva a&nbsp;trávnice bude černé sukno.“</p>
			<p class="MLP-text para-style-override-1">„Nejprve, bílé sukno. Jeptišky se pochovávají v&nbsp;bílém.“</p>
			<p class="MLP-text para-style-override-1">„Tak to půjde v&nbsp;bílém.“</p>
			<p class="MLP-text para-style-override-1">„Vy jste, pane Madeleine, docela jiný než ostatní lidé.“</p>
			<p class="MLP-text para-style-override-1">Když Fauchelevent pochopil, jak smělá obrazotvornost, které se tak dobře daří na galejích, se přimísila k&nbsp;pomaloučkému tempu života, který obklopoval jeho, byl ohromen jako chodec, který zahlédl racka lovit rybky ve stružce pařížské ulice.</p>
			<p class="MLP-text para-style-override-1">Jean Valjean pokračoval:</p>
			<p class="MLP-text para-style-override-1"><span>„Musím odtud nepozorovaně odejít. Tady se mi naskytuje možnost. Ale nejdříve mě poučte. Jak se takový pohřeb koná? Kde je ta rakev?“</span></p>
			<p class="MLP-text para-style-override-1">„Ta prázdná?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Dole, říkáme tomu umrlčí komora. Leží na dvou kozách a&nbsp;je přikryta pohřebním příkrovem.“</p>
			<p class="MLP-text para-style-override-1">„Jak je dlouhá ta rakev?“</p>
			<p class="MLP-text para-style-override-1">„Šest stop.“</p>
			<p class="MLP-text para-style-override-1">„Jaká je ta umrlčí komora?“</p>
			<p class="MLP-text para-style-override-1">„Je to místnost v&nbsp;přízemí, má jedno zamřížované okno do zahrady&nbsp;– to se zavírá zvenčí okenicemi&nbsp;– a&nbsp;dvoje dveře; jedny vedou do kláštera, druhé do kostela.“</p>
			<p class="MLP-text para-style-override-1">„Do kterého kostela?“</p>
			<p class="MLP-text para-style-override-1">„Do kostela, kam se vchází z&nbsp;ulice; je to kostel pro všechny.“</p>
			<p class="MLP-text para-style-override-1">„Máte klíče od obou dveří?“</p>
			<p class="MLP-text para-style-override-1">„Ne. Mám klíč od dveří do kláštera; vrátný má klíč od dveří do kostela.“</p>
			<p class="MLP-text para-style-override-1">„Kdy otvírá vrátný ty dveře?“</p>
			<p class="MLP-text para-style-override-1">„Jen když propouští nosiče, kteří si jdou pro rakev. Když vynesou rakev, dveře se zavřou.“</p>
			<p class="MLP-text para-style-override-1">„Kdo zatlouká víko rakve?“</p>
			<p class="MLP-text para-style-override-1">„Já, prosím.“</p>
			<p class="MLP-text para-style-override-1">„Kdo ji přikrývá rubášem?“</p>
			<p class="MLP-text para-style-override-1">„Taky já.“</p>
			<p class="MLP-text para-style-override-1">„Jste sám?“</p>
			<p class="MLP-text para-style-override-1">„Žádný muž vyjma policejního lékaře nesmí vstoupit do umrlčí komory. Je to tam také na zdi napsáno.“</p>
			<p class="MLP-text para-style-override-1">„Mohl byste mě dnes v&nbsp;noci, až už bude všechno v&nbsp;klášteře spát, ukrýt v&nbsp;té místnosti?“</p>
			<p class="MLP-text para-style-override-1"><span>„Ne, ale mohu vás schovat v&nbsp;malém černém přístěnku vedle umrlčí komory, kam dávám hrobnické nářadí; ručím za ně a mám od ní klíč.“</span></p>
			<p class="MLP-text para-style-override-1">„V&nbsp;kolik hodin si přijede zítra pohřební vůz pro rakev?“</p>
			<p class="MLP-text para-style-override-1">„Kolem tří odpoledne. Pohřeb se koná před setměním na hřbitově Vaugirard. Je to dost daleko.“</p>
			<p class="MLP-text para-style-override-1">„Zůstanu ukryt ve vašem koutku pro náčiní celou noc a&nbsp;celé odpoledne. A&nbsp;co jídlo? Budu mít hlad.“</p>
			<p class="MLP-text para-style-override-1">„Přinesu vám něco.“</p>
			<p class="MLP-text para-style-override-1">„Mohl byste přijít ve dvě hodiny a&nbsp;zatlouci mě do rakve.“ Fauchelevent couvl a&nbsp;sepjal ruce, až mu zapraštělo v&nbsp;kloubech.</p>
			<p class="MLP-text para-style-override-1">„Ale to není možné!“</p>
			<p class="MLP-text para-style-override-1">„Eh co! Vezme se kladivo a&nbsp;vrazí se několik hřebíků do prkna!“</p>
			<p class="MLP-text para-style-override-1">To, co Faucheleventovi připadalo neslýchané, bylo&nbsp;– opakujme to&nbsp;– jednoduché pro Jeana Valjeana. Jean Valjean už proplul horšími úskalími. Každý, kdo byl vězněn, zná umění přizpůsobit se rozměrům otvoru, jímž může uprchnout. Vězeň je závislý na zdaru svého útěku jako nemocný na vyvrcholení krize, která ho buď zachrání, nebo zahubí. Útěk je uzdravení. Co všechno bychom neudělali, abychom se uzdravili? Dát se zatlouci hřebíky a&nbsp;dát se odnést v&nbsp;bedně jako balík, strávit v&nbsp;bedně několik hodin, nalézt vzduch tam, kde není, šetřit dechem, umět se dusit a&nbsp;neumřít při tom, to byla jedna z&nbsp;temných schopností Jeana Valjeana.</p>
			<p class="MLP-text para-style-override-1">Ostatně, na přenášení živého člověka v&nbsp;rakvi&nbsp;– ten galejnický prostředek&nbsp;– připadl také jeden císař. Máme-li věřit mnichu Austinovi Castillejovi, použil ho Karel V., když chtěl po své abdikaci ještě naposled uzřít Plombesovou, a&nbsp;takto ji dostal do kláštera San Yuste a&nbsp;zase z&nbsp;něho.</p>
			<p class="MLP-text para-style-override-1">Fauchelevent se trochu vzpamatoval a&nbsp;zvolal:</p>
			<p class="MLP-text para-style-override-1">„Ale jak budete dýchat?“</p>
			<p class="MLP-text para-style-override-1">„Budu dýchat.“</p>
			<p class="MLP-text para-style-override-1">„V&nbsp;té bedně! Dusím se už, když na to pomyslím.“</p>
			<p class="MLP-text para-style-override-1">„Jistě máte nějaký nebozez, navrtáte tedy v&nbsp;hlavách rakve pár malých dírek a&nbsp;víko přitlučete, ale nepřirazíte.“</p>
			<p class="MLP-text para-style-override-1">„Dobrá! A&nbsp;když na vás přijde kašel nebo kýchnutí?“</p>
			<p class="MLP-text para-style-override-1">„Ten, kdo prchá, nekašle a&nbsp;nekýchá.“</p>
			<p class="MLP-text para-style-override-1">A&nbsp;Jean Valjean dod<a id="x.20174"></a>al:</p>
			<p class="MLP-text para-style-override-1">„Otče Fauchelevente, musíme se rozhodnout: buď mě tady chytnou, nebo se musím dát odvézt v&nbsp;pohřebním voze.“</p>
			<p class="MLP-text para-style-override-1">Kdekdo už vypozoroval, že se kočky rády zastavují a&nbsp;protahují mezi dvěma křídly pootevřených dveří. Kdo z&nbsp;nás nezavolal na kočku: Tak pojď dovnitř! Jsou lidé, kteří v&nbsp;nesnázích, jež se před nimi vynořují, podobně váhají mezi dvěma rozhodnutími, i&nbsp;když se vydávají v&nbsp;nebezpečí, že budou rozdrceni osudem, který prudce přibouchne dveře. Lidé příliš opatrní jako kočky, a&nbsp;právě proto, že jsou jako kočky, se vydávají někdy ve větší nebezpečí než lidé udatní. Fauchelevent byl z&nbsp;oněch váhavých povah. A&nbsp;přece chladnokrevnost Jeana Valjeana si ho podrobovala. Mručel:</p>
			<p class="MLP-text para-style-override-1">„Opravdu, není jiného východiska.“</p>
			<p class="MLP-text para-style-override-1">„Jediná věc, která mne znepokojuje, je to, co se stane na hřbitově.“</p>
			<p class="MLP-text para-style-override-1">„A&nbsp;právě to mi nijak nevadí,“ zvolal Fauchelevent. „Jste-li si jist, že se dostanete do rakve, já zas vím, že vás dostanu z&nbsp;hrobu. Hrobník je můj přítel a&nbsp;rád si přihne. Je to kmotr Mestienne, milovník starého vína. Hrobař strká mrtvé do hrobu, a&nbsp;já zas strčím jeho do kapsy. Řeknu vám, co se stane. Pohřební průvod přijde chvilku před soumrakem, řekněm tři čtvrti hodiny před zavřením hřbitovních zamřížovaných vrat. Vjede až k&nbsp;místu, kde je hrob. Půjdu za ním; to je má povinnost. Budu mít s&nbsp;sebou kladivo, dláto a&nbsp;kleště. Vůz se zastaví, funebráci přepásají vaši rakev popruhy a&nbsp;spustí vás dolů. Kněz odříká motlitby, pokřižuje rakev, pokropí ji svěcenou vodou a&nbsp;půjde po svých. Zůstanu s&nbsp;otcem Mestiennem sám. Je to můj přítel, jak vám říkám. Jsou dvě možnosti: buď bude opilý, nebo nebude opilý. Nebude-li opilý, řeknu mu: Pojď, dáme si jednu, dokud mají <span class="MLP-znak-kurziva-11b">U&nbsp;dobré kdoule</span> otevřeno. Odvedu ho, opiju ho, otec Mestienne moc nepotřebuje, vždycky má trochu v&nbsp;hlavě, uklidím ho pod stůl, vezmu si jeho průkaz a&nbsp;vrátím se na hřbitov. Pak bude všechno záležet jen na mně. Bude-li opilý, řeknu mu: Běž pryč, udělám to za tebe. Odejde, a&nbsp;já vás vytáhnu z&nbsp;díry.“</p>
			<p class="MLP-text para-style-override-1">Jean Valjean mu podal ruku, po které se Fauchelevent rozehnal s&nbsp;dojemnou venkovskou otevřeností.</p>
			<p class="MLP-text para-style-override-1">„Dojednáno, strýce Fauchelevente. Všechno půjde dobře.“</p>
			<p class="MLP-text para-style-override-1">„Jen aby se nám to nepokazilo,“ myslil si Fauchelevent. „To by pak byla hrůza!“</p>
			<p id="toc_marker-2-8-5" class="MLP-uroven3-nadpis para-style-override-1">(5) <br/>K&nbsp;nesmrtelnosti nestačí být opilý</p>
			<p class="MLP-text-bez1radku para-style-override-1">Nazítří při západu slunce smekali nečetní chodci na bulváru Maine, když kolem nich ujížděl starodávný pohřební vůz, ozdobený <span>lebkami,</span> hnáty a&nbsp;stylizovanými slzami. Ve voze byla rakev pokrytá bílým suknem a&nbsp;na něm veliký rozložitý černý kříž podobný obrovské ženě se spuštěnýma rukama. A&nbsp;za ním smuteční kočár a&nbsp;v&nbsp;něm kněz v&nbsp;komži a&nbsp;ministrantík v&nbsp;červené čepičce. Po pravé i&nbsp;levé straně pohřebního vozu kráčeli dva a&nbsp;dva nosiči v&nbsp;šedých uniformách s&nbsp;černými výložkami. Za nimi stařec v&nbsp;pracovních šatech, který napadal na nohu. Průvod se ubíral k&nbsp;vaugirardskému hřbitovu.</p>
			<p class="MLP-text para-style-override-1">Z&nbsp;kapsy starého muže vyčnívala rukověť kladiva, kovová část dláta a&nbsp;kleště.</p>
			<p class="MLP-text para-style-override-1">Vaugirardský hřbitov byl mezi pařížskými hřbitovy výjimkou. Měl své zvláštní zvyky i&nbsp;zvláštní vjezd pro vozy a&nbsp;postranní vchod, jímž místní starousedlíci, lpící na vžitých výrazech, říkali jízdní brána a&nbsp;pěší branka. Bernardinským benediktinkám kláštera Petit-Picpus bylo dovoleno, jak jsme řekli, pohřbívat své mrtvé ve večerních hodinách a&nbsp;na pozemku, který ležel stranou a&nbsp;patřil kdysi k&nbsp;jejich klášteru. Hrobníci, kteří měli v&nbsp;létě večerní a&nbsp;v&nbsp;zimě noční službu, podléhali proto různým nařízením. Dveře pařížských hřbitovů se tehdy zavíraly při západu slunce, a&nbsp;protože to bylo obecní nařízení, platilo i&nbsp;pro hřbitov Vaugirard jako pro druhé hřbitovy. Jízdní bránu a&nbsp;pěší branku tvořily dvě sousedící mříže přiléhající k&nbsp;domku, jejž postavil architekt Perronet k&nbsp;ubytování hřbitovního vrátného. Tyto mříže se neúprosně otočily ve svých stěžejích, jakmile slunce zmizelo za bání Invalidovny. Propásl-li některý hrobník na hřbitově tento okamžik, dostal se ze hřbitova, jen když se mohl prokázat legitimací vydanou hřbitovní správou. Schránka, podobná schránce na dopisy, byla zabudována do okenice okna vrátného. Hrobník hodil průkaz do schránky, vrátný jej slyšel dopadnout, zatáhl za provaz a&nbsp;vrátka pro pěší se otevřela. Neměl-li hrobník legitimaci, musil říci jméno, a&nbsp;vrátný, který už třeba ležel nebo spal, musil vstát, vyjít z&nbsp;domku, a&nbsp;když hrobníka poznal, otevřel mu dveře klíčem; hrobník směl projít, ale musil zaplatit patnáct franků pokuty.</p>
			<p class="MLP-text para-style-override-1">Hřbitov se svými zvláštnostmi a&nbsp;výjimkami rušil administrativní symetrii. Byl brzy po roce 1830 zrušen. Na jeho místo nastoupil hřbitov Mont-Parnasse a&nbsp;zdědil z&nbsp;pověstné hospody, hraničící s&nbsp;vaugirardským hřbitovem, i&nbsp;kdou li namalovanou na vývěsní tabuli s&nbsp;nápisem <span class="MLP-znak-kurziva-11b">U&nbsp;dobré kdoule</span>; kdoule se dívala z&nbsp;jedné strany na pijáky, z&nbsp;druhé na hroby.</p>
			<p class="MLP-text para-style-override-1">Vaugirardský hřbitov byl, abychom tak řekli, hřbitovem dosluhujícím. Upadl v&nbsp;zapomnění. Plíseň jej zavalila a&nbsp;květiny jej opouštěly. Měšťané valně nestáli o&nbsp;to, aby tam byli pohřbíváni, páchl chudobou. Ale Père-Lachaise, panečku, to bylo něco. Být pohřben na Père-Lachaise znamenalo právě tolik jako mít nábytek z&nbsp;mahagonu. Podle toho se poznala elegance. Vaugirardský hřbitov byl úctyhodným místem, založeným po způsobu starodávných francouzských parků. Rovné aleje, zimostrázy, thuje, cesmíny, staré hroby pod starými tisy a&nbsp;převysoká tráva. Večer tam bývalo truchlivo, rýsovaly se tu smuteční stíny.</p>
			<p class="MLP-text para-style-override-1">Slunce ještě nezapadlo, když pohřební vůz s&nbsp;bílou pokrývkou a&nbsp;černým křížem vjel na širokou cestu vaugirardského hřbitova. Kulhavý muž, který jej následoval, byl náš Fauchelevent.</p>
			<p class="MLP-text para-style-override-1">Uložit pozůstatky matky Ukřižování do krypty pod oltář, vynést Cosettu a&nbsp;uvést Jeana Valjeana do márnice, to všechno se podařilo hladce a&nbsp;bez překážek.</p>
			<p class="MLP-text para-style-override-1">Podotkněme jen tak mimochodem, že pohřbení matky Ukřižování pod klášterní oltář pokládáme za dokonale odpustitelný přestupek. Je to jeden z&nbsp;poklesků, které se podobají povinnosti. Jeptišky se ho dopustily nejenom bez výčitek, ale s&nbsp;radostí uspokojeného svědomí. Čemu v&nbsp;klášteře říkají vláda, je jen vměšování do svrchovanosti klášterní, vměšování, které je vždycky sporné. Nejdřív je řehole; co se týče zákona&nbsp;– uvidíme. Lidé, dělejte si, kolik zákonů se vám zlíbí, ale nechte si je pro sebe. Daň odváděna Caesarovi je vždycky jen zbytek daně dávané Bohu. Princ se nemůže vyrovnat principu.</p>
			<p class="MLP-text para-style-override-1">Fauchelevent velmi spokojeně pokulhával za pohřebním průvodem. Jeho dvojí spiknutí, jedno s&nbsp;jeptiškami, druhé s&nbsp;panem Madeleinem, jedno pro klášter a&nbsp;druhé proti němu, se dařilo. Klid Jeana Valjeana byl tak mocný, až byl nakažlivý. Fauchelevent už nepochyboval o&nbsp;úspěchu. Toho, co se mělo ještě vykonat, bylo už nepatrně málo. Za ta dvě léta desetkrát opil hrobníka, toho hodného otce Mestienna, dobrého tlouštíka. Měl ho v&nbsp;hrsti. Dělal si s&nbsp;ním, co chtěl. Dovedl mu vnutit svou vůli a&nbsp;své nápady. Mestienne poslušně tancoval podle Faucheleventovy noty, a&nbsp;Fauchelevent se na to úplně spoléhal.</p>
			<p class="MLP-text para-style-override-1">Ve chvíli, kdy vjel průvod do aleje vedoucí na hřbitov, blažený Fauchelevent se podíval na pohřební vůz, zamnul si hrubé ruce a&nbsp;zašeptal:</p>
			<p class="MLP-text para-style-override-1">„Je to ale švanda.“</p>
			<p class="MLP-text para-style-override-1">Pohřební vůz rázem zastavil; stáli před mříží. Musili se vykázat povolením k&nbsp;pohřbu. Zřízenec z&nbsp;pohřebního ústavu se domlouval s&nbsp;vrátným hřbitova. Při rozhovoru, který je přece jen zdržel jednu nebo dvě minuty, se nějaký neznámý člověk postavil za pohřební vůz vedle Faucheleventa. Vypadal jako dělník, měl na sobě kazajku s&nbsp;hlubokými kapsami a&nbsp;nesl pod paží motyku.</p>
			<p class="MLP-text para-style-override-1">Fauchelevent se podíval na neznámého.</p>
			<p class="MLP-text para-style-override-1">„Kdo jste?“ zeptal se.</p>
			<p class="MLP-text para-style-override-1">Muž odpověděl:</p>
			<p class="MLP-text para-style-override-1">„Hrobník.“</p>
			<p class="MLP-text para-style-override-1">Kdyby člověk přežil dělovou ránu do prsou, tvářil by se pravděpodobně jako Fauchelevent.</p>
			<p class="MLP-text para-style-override-1">„Hrobník!“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Vy!“</p>
			<p class="MLP-text para-style-override-1">„Já.“</p>
			<p class="MLP-text para-style-override-1">„Hrobníkem je zde otec Mestienne.“</p>
			<p class="MLP-text para-style-override-1">„Byl.“</p>
			<p class="MLP-text para-style-override-1">„Jak to? Byl?“</p>
			<p class="MLP-text para-style-override-1">„Umřel.“</p>
			<p class="MLP-text para-style-override-1">Fauchelevent byl připraven na všechno možné, jen ne na to, že hrobník může také umřít. A&nbsp;přece je to pravda; i&nbsp;hrobníci umírají. Kdo jinému jámu kopá, sám do ní jednou padne. Fauchelevent zkoprněl. Sotvaže měl sílu vykoktat:</p>
			<p class="MLP-text para-style-override-1">„Ale to přec není možné!“</p>
			<p class="MLP-text para-style-override-1">„Už se stalo.“</p>
			<p class="MLP-text para-style-override-1">„Ale,“ namítal slabě, „hrobníkem je přece otec Mestienne.“</p>
			<p class="MLP-text para-style-override-1">„Po Napoleonovi přišel Ludvík XVIII. Po Mestiennovi nastoupil Gribier. Strejdo, jmenuji se Gribier.“</p>
			<p class="MLP-text para-style-override-1">Fauchelevent, celý bledý, si prohlížel Gribiera.</p>
			<p class="MLP-text para-style-override-1">Byl to hubený dlouhán, zsinalý, s&nbsp;dokonale pohřebním vzezřením. Vypadal jako lékař, který se minul povoláním a&nbsp;vrhl se na hrobařinu.</p>
			<p class="MLP-text para-style-override-1">Fauchelevent vybuchl smíchy.</p>
			<p class="MLP-text para-style-override-1">„Ach, co se všechno na světě nesemele! Otec Mestienne je mrtev. Maličký otec Mestienne umřel, ale ať žije staroušek Lenoir. Vy nevíte, co je staroušek Lenoir? Džbánek červeného vína. Džbánek za šest. Džbáneček suresneského, panečku! Pravé suresneské v&nbsp;Paříži! Tak on chudák starý Mestienne umřel! To mě mrzí. Ten uměl vychutnat život. Ale vy, kamaráde, taky tomu rozumíte. Že mám pravdu, kamaráde? Za chvíli si skočíme na skleničku.“</p>
			<p class="MLP-text para-style-override-1">Muž odpověděl:</p>
			<p class="MLP-text para-style-override-1">„Studoval jsem. Mám čtyři třídy gymnázia. Nikdy nepiju.“ Pohřební vůz se znovu dal do pohybu a&nbsp;jel hlavní alejí hřbitova.</p>
			<p class="MLP-text para-style-override-1">Fauchelevent zvolnil krok. Kulhal teď spíše strachem než z&nbsp;neduživosti.</p>
			<p class="MLP-text para-style-override-1">Hrobník šel napřed.</p>
			<p class="MLP-text para-style-override-1">Fauchelevent si ještě jednou vzal důkladně na paškál neočekávaně se objevivšího Gribiera.</p>
			<p class="MLP-text para-style-override-1"><span>Byl z&nbsp;lidí, kteří, ač mladí, vypadají staře, a&nbsp;ač hubení, mají pořádnou sílu.</span></p>
			<p class="MLP-text para-style-override-1">„Kamaráde!“ zavolal Fauchelevent.</p>
			<p class="MLP-text para-style-override-1">Muž se obrátil.</p>
			<p class="MLP-text para-style-override-1">„Jsem klášterní hrobník.“</p>
			<p class="MLP-text para-style-override-1">„Tedy kolega,“ řekl muž.</p>
			<p class="MLP-text para-style-override-1">Fauchelevent, který nebyl sice sečtělý, ale neobyčejně bystrý, porozuměl, že má co dělat s&nbsp;obávaným druhem lidí, s&nbsp;krasořečníkem.</p>
			<p class="MLP-text para-style-override-1">Zabručel:</p>
			<p class="MLP-text para-style-override-1">„Tak, tak, starý Mestienne je tedy mrtev.“</p>
			<p class="MLP-text para-style-override-1">Muž odpověděl:</p>
			<p class="MLP-text para-style-override-1">„Nadosmrti. Pánbůh zjistil ve svém zápisníku, že došlo na otce Mestienna. A&nbsp;tak otec Mestienne umřel.“</p>
			<p class="MLP-text para-style-override-1">Fauchelevent mechanicky opakoval:</p>
			<p class="MLP-text para-style-override-1">„Pánbůh…“</p>
			<p class="MLP-text para-style-override-1">„Ano, Pánbůh,“ řekl muž s&nbsp;důrazem. „Pro filozofy je to věčný otec; pro jakobíny svrchovaná bytost.“</p>
			<p class="MLP-text para-style-override-1">„Tak co, seznámíme se spolu?“ koktal Fauchelevent.</p>
			<p class="MLP-text para-style-override-1">„Už jsme se představili. Vy jste sedlák a&nbsp;já jsem Pařížan.“</p>
			<p class="MLP-text para-style-override-1">„Neznáme se, dokud jsme si spolu nezavdali. Kdo vleje do sebe skleničku, vyleje i&nbsp;srdce. Za chvilku půjdeme spolu popít. To se nesmí dát košem.“</p>
			<p class="MLP-text para-style-override-1">„V&nbsp;první řadě práci.“</p>
			<p class="MLP-text para-style-override-1">Fauchelevent si pomyslil: jsem ztracen.</p>
			<p class="MLP-text para-style-override-1">Jen párkrát se ještě otočí kolo, a&nbsp;budou ve vedlejší aleji, která míří k&nbsp;místu, kde pochovávají jeptišky.</p>
			<p class="MLP-text para-style-override-1">Hrobník pokračoval:</p>
			<p class="MLP-text para-style-override-1">„Doma mám sedm capartů, které musím živit. A&nbsp;protože oni musí jíst, nesmím já pít.“</p>
			<p class="MLP-text para-style-override-1">A&nbsp;se spokojeností rozšafného člověka, který se rád blýská frázemi, dodal:</p>
			<p class="MLP-text para-style-override-1">„Jejich hlad je nepřítelem mé žízně.“</p>
			<p class="MLP-text para-style-override-1">Pohřební vůz objel skupinu cypřišů, sjel z&nbsp;hlavní cesty, zabočil na úzkou cestu mezi hroby a&nbsp;ztrácel se v&nbsp;houští. To svědčilo o&nbsp;tom, že už jsou v&nbsp;samé blízkosti klášterního pohřebiště. Fauchelevent zpomaloval kroky, ale nemohl zastavit pohřební vůz. Naštěstí se do lehké, zimními dešti rozmoklé půdy bořila kola; jízda se zpomalila.</p>
			<p class="MLP-text para-style-override-1">Přiblížil se znova k&nbsp;hrobníkovi.</p>
			<p class="MLP-text para-style-override-1">„Mají tam takové znamenité argenteuilské vínko,“ mručel Fauchelevent.</p>
			<p class="MLP-text para-style-override-1">„Milý venkovane,“ pokračoval hrobník, „nemělo se stát, abych já byl hrobníkem. Můj otec býval vrátným v&nbsp;Prytaneu. Zaslíbil mě literatuře. Ale měl smůlu. Přišel o&nbsp;všechno na burze. Musil jsem se zříci spisovatelství. Přesto však jsem alespoň veřejným písařem.“</p>
			<p class="MLP-text para-style-override-1">„Tak vy tedy nejste hrobník?“ Chytal se stébla, ovšem velmi slabého.</p>
			<p class="MLP-text para-style-override-1">„Jedno nevylučuje druhé. Hromadím funkce.“</p>
			<p class="MLP-text para-style-override-1">Tomu slovu Fauchelevent nerozuměl.</p>
			<p class="MLP-text para-style-override-1">„Pojďme se napít!“ řekl.</p>
			<p class="MLP-text para-style-override-1">Zde musíme chtěj nechtěj něco poznamenat. Ačkoliv byl Fauchelevent ve velkých úzkostech, nabízel pití, ale neřekl jasně, kdo bude platit. Obyčejně Fauchelevent pobízel, a&nbsp;Mestienne platil. Svádění ke skleničce vyvěralo zřejmě z&nbsp;nové situace, kterou způsobila přítomnost nového hrobníka, nabídka musela být nadhozena novým hrobníkem, ale starý zahradník si nechával, ne bez příčiny, otevřená vrátka. A&nbsp;třebas byl Fauchelevent pohnutější než kdy jindy, nestaral se o&nbsp;placení.</p>
			<p class="MLP-text para-style-override-1">Hrobník s&nbsp;povýšeným úsměvem pokračoval:</p>
			<p class="MLP-text para-style-override-1"><span>„Jíst se musí. Převzal jsem úřad po otci Mestiennovi. Když člověk projde skoro všemi třídami, je filozof. K&nbsp;práci svých rukou jsem připojil práci paží. Na tržišti ulice Sèvres mám svou písařskou budku. Znáte to? Tam na trhu s&nbsp;paraplaty. Všechny kuchařky z&nbsp;Croix-Rouge se na mne obracejí. Píšu jejich vojáčkům vyznání lásky. Ráno skládám milostné dopisy, a&nbsp;večer kopu hroby. Takový už je život, venkovane.“</span></p>
			<p class="MLP-text para-style-override-1">Pohřební vůz jel dál. Fauchelevent, vrcholně neklidný, se díval na všechny strany. Velké kapky potu mu stékaly s&nbsp;čela.</p>
			<p class="MLP-text para-style-override-1">„A&nbsp;přece dvěma pánům nelze sloužit. Musím se rozhodnout: buď péro, nebo lopata. Lopata mi kazí ruku.“</p>
			<p class="MLP-text para-style-override-1">Vůz se zastavil.</p>
			<p class="MLP-text para-style-override-1">Z&nbsp;kočáru vystoupil malý ministrant a&nbsp;potom kněz.</p>
			<p class="MLP-text para-style-override-1">Jedno z&nbsp;předních kol vozu stálo na kopečku země a&nbsp;za ním bylo vidět otevřený hrob.</p>
			<p class="MLP-text para-style-override-1">„To je mi pěkná švanda!“ opakoval zděšený Fauchelevent.</p>
			<p id="toc_marker-2-8-6" class="MLP-uroven3-nadpis para-style-override-1">(6) <br/>Mezi čtyřmi <a id="x.20177"></a>prkny</p>
			<p class="MLP-text-bez1radku para-style-override-1">Kdo byl v&nbsp;té rakvi? Víme to. Jean Valjean.</p>
			<p class="MLP-text para-style-override-1">Jean Valjean se tam směstnal, jak jen mohl, a&nbsp;obstojně dýchal.</p>
			<p class="MLP-text para-style-override-1"><span>Je zvláštní, jak osobní jistota posiluje důvěru v&nbsp;dobrý konec. Všechny souvislosti plánu předem promyšleného Jeanem Valjeanem klapaly, klapaly dobře už od včerejšího večera. Počítal jako Fauchelevent s&nbsp;otcem Mestiennem. Nepochyboval o&nbsp;konečném výsledku. Ještě nikdy nebyl v&nbsp;kritičtějším postavení, ale nikdy nebyl klidnější.</span></p>
			<p class="MLP-text para-style-override-1">Čtyři prkna rakve vydechují jakýsi strašný mír. Zdálo se, že se do vyrovnanosti Jeana Valjeana přimísilo trochu klidu zemřelých.</p>
			<p class="MLP-text para-style-override-1">Z&nbsp;rakve mohl sledovat a&nbsp;sledoval všechna údobí nebezpečného dramatu, jež hrál se smrtí.</p>
			<p class="MLP-text para-style-override-1">Brzy potom, co Fauchelevent přibil víko, Jean Valjean cítil, jak ho odnášejí a&nbsp;jak ho vezou. Podle mírnějšího otřásání poznal, že z&nbsp;dláždění vjíždějí na udusanou cestu, že zkrátka opouštějí ulice a&nbsp;přijíždějí na bulváry. Podle dutého zvuku uhádl, že přejíždějí Slavkovský most. Při prvním zastavení pochopil, že vstupují na hřbitov; při druhém zastavení si řekl: už jsem u&nbsp;hrobu.</p>
			<p class="MLP-text para-style-override-1">Náhle ucítil, jak něčí ruce uchopily rakev, pak zaslechl drsné tření na prknech; uvědomil si, že to jsou popruhy, kterými se opásává rakev, aby mohla být spuštěna do jámy.</p>
			<p class="MLP-text para-style-override-1">Pak jako by ho něco omráčilo.</p>
			<p class="MLP-text para-style-override-1">Pravděpodobně se hrobníkovi a&nbsp;nosiči trochu uvolnil jeden popruh, takže hlava se octla níže než nohy. Vzpamatoval se však úplně, když cítil, že je ve vodorovné poloze a&nbsp;v&nbsp;klidu. Právě spočinul na dně hrobu.</p>
			<p class="MLP-text para-style-override-1">Podivně ho zamrazilo.</p>
			<p class="MLP-text para-style-override-1">Nesl se nad ním chladný a&nbsp;slavnostní hlas. Slyšel, jak latinská slova míjejí tak pomalu, že je vnímal jedno po druhém, i&nbsp;když jim nerozuměl:</p>
			<p class="MLP-text para-style-override-1"><span class="MLP-znak-kurziva-11b">„Qui dormiunt in terrae pulvere, evigilabunt; alii in vitam aeter­nam, et alii in opprobrium, ut videant semper.“</span><span class="char-style-override-4"><a id="footnote-3409-133-backlink" class="footnote-link" href="#footnote-3409-133">133</a></span></p>
			<p class="MLP-text para-style-override-1">Dětský hlas odpověděl:</p>
			<p class="MLP-text para-style-override-1"><span class="MLP-znak-kurziva-11b">„De profundis.“</span><span class="char-style-override-4"><a id="footnote-3409-134-backlink" class="footnote-link" href="#footnote-3409-134">134</a></span></p>
			<p class="MLP-text para-style-override-1">Vážný hlas spustil znovu:</p>
			<p class="MLP-text para-style-override-1">Ti kdo spí v&nbsp;prachu země. Probudí se, jedni k&nbsp;životu věčnému, druzí k&nbsp;hanbě, aby vždy viděli…</p>
			<p class="MLP-text para-style-override-1"><span class="MLP-znak-kurziva-11b">„Requiem aetemam clona ei Domine.“</span><span class="char-style-override-4"><a id="footnote-3409-135-backlink" class="footnote-link" href="#footnote-3409-135">135</a></span></p>
			<p class="MLP-text para-style-override-1">Dětský hlas odpovídal:</p>
			<p class="MLP-text para-style-override-1"><span class="MLP-znak-kurziva-11b">„Et lux perpetua luceat ei.“</span><span class="char-style-override-4"><a id="footnote-3409-136-backlink" class="footnote-link" href="#footnote-3409-136">136</a></span><span class="MLP-znak-kurziva-11b">.</span></p>
			<p class="MLP-text para-style-override-1"><span>Na víku, které ho krylo, uslyšel jakoby lehounké zabubnování několika dešťových kapek. Byl to pravděpodobně výkrop svěcenou vodou.</span></p>
			<p class="MLP-text para-style-override-1">Pomyslil si: Už bude konec. Ještě trochu strpení. Kněz co nevidět odejde. Fauchelevent odvede Mestienna na skleničku. Nechají mě. Pak se Fauchelevent vrátí sám, a&nbsp;já vylezu. Bude to ještě dobrou hodinku trvat.</p>
			<p class="MLP-text para-style-override-1">Vážný hlas pokračoval:</p>
			<p class="MLP-text para-style-override-1"><span class="MLP-znak-kurziva-11b">„Requiescat in pace.“</span><span class="char-style-override-4"><a id="footnote-3409-137-backlink" class="footnote-link" href="#footnote-3409-137">137</a></span></p>
			<p class="MLP-text para-style-override-1">A&nbsp;dětský hlas na to:</p>
			<p class="MLP-text--I para-style-override-1">„Amen.“</p>
			<p class="MLP-text para-style-override-1">Jean Valjean zbystřil sluch, zaslechl, jako by se vzdalovaly kroky.</p>
			<p class="MLP-text para-style-override-1">„Už odcházejí,“ myslil si. „Jsem sám.“</p>
			<p class="MLP-text para-style-override-1">Náhle zaslechl nad hlavou zadunění, jako by zarachotil hrom.</p>
			<p class="MLP-text para-style-override-1">Byla to první lopata hlíny hozená na rakev.</p>
			<p class="MLP-text para-style-override-1">Dopadla druhá lopata hlíny.</p>
			<p class="MLP-text para-style-override-1">Jedná z&nbsp;dírek, kterými dýchal, se ucpala.</p>
			<p class="MLP-text para-style-override-1">Dopadla třetí lopata hlíny.</p>
			<p class="MLP-text para-style-override-1">Potom čtvrtá.</p>
			<p class="MLP-text para-style-override-1">Na světě jsou někdy silnější události než nejsilnější člověk. Jean Valjean omdlel.</p>
			<p id="toc_marker-2-8-7" class="MLP-uroven3-nadpis para-style-override-1">(7) <br/>Jak vzniklo rčení „vyzrát na někoho“</p>
			<p class="MLP-text-bez1radku para-style-override-1">Slyšme, co se odehrálo nad rakví, ve které byl Jean Valjean. Když pohřební vůz odjel, když kněz s&nbsp;ministrantem vstoupili do kočáru, Fauchelevent, který nespouštěl z&nbsp;hrobníka oči, zahlédl, jak se sklání a&nbsp;chápe se lopaty, která byla kolmo zaražena do hromady hlíny.</p>
			<p class="MLP-text para-style-override-1">Tehdy se Fauchelevent odhodlal k&nbsp;poslednímu pokusu. Postavil se mezi hrob a&nbsp;hrobníka, zkřížil ruce a&nbsp;řekl: „Zaplatím to.“</p>
			<p class="MLP-text para-style-override-1">Hrobník se na něho udiveně podíval a&nbsp;řekl:</p>
			<p class="MLP-text para-style-override-1">„Co, strejče?“</p>
			<p class="MLP-text para-style-override-1">Fauchelevent opakoval:</p>
			<p class="MLP-text para-style-override-1">„Já, já dnes platím!“</p>
			<p class="MLP-text para-style-override-1">„Co?“</p>
			<p class="MLP-text para-style-override-1">„Víno.“</p>
			<p class="MLP-text para-style-override-1">„Jaké víno?“</p>
			<p class="MLP-text para-style-override-1">„Argenteuilské.“</p>
			<p class="MLP-text para-style-override-1">„A&nbsp;kde je argenteuilské?“</p>
			<p class="MLP-text--I para-style-override-1">„U&nbsp;Dobré kdoule.“</p>
			<p class="MLP-text para-style-override-1">„Jdi mi k&nbsp;čertu!“ řekl hrobník.</p>
			<p class="MLP-text para-style-override-1">A&nbsp;hodil lopatu hlíny na rakev.</p>
			<p class="MLP-text para-style-override-1">Rakev zaduněla. Fauchelevent cítil, jak vrávorá a&nbsp;jak sám má namále, aby se neoctl v&nbsp;hrobě. Vykřikl, jako by se dusil a&nbsp;chroptěl:</p>
			<p class="MLP-text para-style-override-1">„Příteli, ještě než nám <span class="MLP-znak-kurziva-11b">Dobrou kdouli </span>zavřou!“</p>
			<p class="MLP-text para-style-override-1">Hrobař nabral lopatou hlíny. Fauchelevent pokračoval:</p>
			<p class="MLP-text para-style-override-1">„Já to platím.“</p>
			<p class="MLP-text para-style-override-1">A&nbsp;chytil hrobníka za rameno.</p>
			<p class="MLP-text para-style-override-1">„Poslyšte, příteli. Jsem klášterní hrobník a&nbsp;přišel jsem vám pomoci. To je práce, která se může udělat v&nbsp;noci. Začněme tím, že si dáme doušek.“</p>
			<p class="MLP-text para-style-override-1">A&nbsp;zatímco takto mluvil a&nbsp;v&nbsp;zoufalství křečovitě naléhal, přišla mu na mysl truchlivá myšlenka:</p>
			<p class="MLP-text para-style-override-1">„A&nbsp;kdyby i&nbsp;pil, opije se?“</p>
			<p class="MLP-text para-style-override-1">„Kmotříčku,“ řekl hrobník, „stojíte-li tolik o&nbsp;to, svoluji. Napijeme se. Ale až po práci, nikdy napřed.“</p>
			<p class="MLP-text para-style-override-1"><span>A&nbsp;znova se lopatou rozmáchl. Fauchelevent ho zadržel. „Argenteuilské po šesti!“</span></p>
			<p class="MLP-text para-style-override-1">„Ach tak, vy v&nbsp;klášteře vyzváníte. Bim, bam, bim, bam; umíte vyzvánět jen jedno a&nbsp;totéž; jděte mi k&nbsp;šípku.“</p>
			<p class="MLP-text para-style-override-1">A&nbsp;hodil druhou lopatu.</p>
			<p class="MLP-text para-style-override-1">Fauchelevent byl tak rozrušen, že už ani nevěděl, co mluví. </p>
			<p class="MLP-text para-style-override-1">„Pojďte si přece zavdat,“ křičel, „když to platím já!“</p>
			<p class="MLP-text para-style-override-1">„Až to dítě uložíme,“ řekl hrobník.</p>
			<p class="MLP-text para-style-override-1">Hodil třetí lopatu.</p>
			<p class="MLP-text para-style-override-1">Pak zabořil lopatu do země a&nbsp;dodal:</p>
			<p class="MLP-text para-style-override-1">„Hleďte, dnes v&nbsp;noci bude zima a&nbsp;mrtvá by na nás křičela, že jsme ji tady nechali jen tak bez přikrývky.“</p>
			<p class="MLP-text para-style-override-1">Jen se hrobník shýbl, aby nabral hlínu, poodchlípla se kapsa jeho kazajky.</p>
			<p class="MLP-text para-style-override-1">Faucheleventův zděšený pohled mimovolně padl na tu kapsu a&nbsp;utkvěl na ní.</p>
			<p class="MLP-text para-style-override-1">Slunce ještě nezapadlo za obzor; bylo doposavad dost jasno, aby Fauchelevent rozeznal cosi bílého na dně zející kapsy.</p>
			<p class="MLP-text para-style-override-1">Všechna bystrost, kterou může chovat v&nbsp;sobě pikardský venkovan, bleskla Faucheleventovi v&nbsp;oku. Něco ho napadlo.</p>
			<p class="MLP-text para-style-override-1">Aniž to hrobník pozoroval, zcela zabrán do nabírání země, vstrčil mu Fauchelevent zezadu ruku do kapsy a&nbsp;vytáhl z&nbsp;jejího dna jakousi bílou věc.</p>
			<p class="MLP-text para-style-override-1">Hrobník hodil čtvrtou lopatu.</p>
			<p class="MLP-text para-style-override-1">Ve chvíli, kdy se obrátil, aby nabral pátou, podíval se na něho Fauchelevent s&nbsp;hlubokým klidem a&nbsp;řekl mu:</p>
			<p class="MLP-text para-style-override-1">„Poslyšte, nováčku, máte svůj průkaz?“</p>
			<p class="MLP-text para-style-override-1">Hrobník ho přerušil.</p>
			<p class="MLP-text para-style-override-1">„Jaký průkaz?“</p>
			<p class="MLP-text para-style-override-1">„Slunce co nevidět zapadne.“</p>
			<p class="MLP-text para-style-override-1">„To je dobře, jen ať si nasadí noční čepičku.“</p>
			<p class="MLP-text para-style-override-1">„Mřížová branka se zavře.“</p>
			<p class="MLP-text para-style-override-1">„Nu a? Co se stane?“</p>
			<p class="MLP-text para-style-override-1">„Máte průkaz?“</p>
			<p class="MLP-text para-style-override-1">„Aha, průkaz!“ řekl hrobník.</p>
			<p class="MLP-text para-style-override-1">A&nbsp;prohledával kapsy.</p>
			<p class="MLP-text para-style-override-1">Když prohlédl jednu, začal prohledávat druhou. Potom začal hledat v&nbsp;kapsičkách u&nbsp;vesty, prozkoumal jednu, vyklopil druhou.</p>
			<p class="MLP-text para-style-override-1">„To je pěkné,“ řekl, „průkaz nemám. Asi jsem ho zapomněl.“</p>
			<p class="MLP-text para-style-override-1">„Patnáct franků pokuty,“ řekl Fauchelevent.</p>
			<p class="MLP-text para-style-override-1">Hrobník zezelenal. Zeleň je bledost lidí sinavě bledých. </p>
			<p class="MLP-text para-style-override-1">„Sec mazec kukačka vrabec hernajs fernajs,“ vykřikl. „Patnáct franků pokuty!“</p>
			<p class="MLP-text para-style-override-1">„To jsou tři stosováčky,“ řekl Fauchelevent.</p>
			<p class="MLP-text para-style-override-1">Hrobníkovi vypadla lopata z&nbsp;ruky.</p>
			<p class="MLP-text para-style-override-1">Teď zas byla řada na Faucheleventovi.</p>
			<p class="MLP-text para-style-override-1">„Ach, copak to, to nic není, rekrute, jen se mi tady nezblázněte. Kvůli tomu si ještě nemusíte brát život a&nbsp;lehat si hned do hrobu. Patnáct franků je patnáct franků a&nbsp;pak, vždyť je nemusíte platit. Jsem stará vojna, a&nbsp;vy jste teprve nováček. Já už se vyznám v&nbsp;tlačenici. Dám vám přátelskou radu. Jisté je, že zapadá slunce, už bude blízko u&nbsp;kupole, hřbitov se zavře za pět minut.“</p>
			<p class="MLP-text para-style-override-1">„To je fakt,“ odpověděl hrobník.</p>
			<p class="MLP-text para-style-override-1">„Za pět minut to nespravíte, ten váš hrob je po čertech hluboký, přišel byste pozdě, a&nbsp;vrátka by už byla zavřena.“</p>
			<p class="MLP-text para-style-override-1">„Máte pravdu.“</p>
			<p class="MLP-text para-style-override-1">„V&nbsp;tom případě&nbsp;– patnáct franků pokuty.“</p>
			<p class="MLP-text para-style-override-1">„Patnáct franků!“</p>
			<p class="MLP-text para-style-override-1">„Máte čas… Kde bydlíte?“</p>
			<p class="MLP-text para-style-override-1">„Dva kroky od brány. Odtud je to čtvrt hodiny. V&nbsp;ulici Vaugirard číslo 87.“</p>
			<p class="MLP-text para-style-override-1">„Máte zrovna čas. Vezměte nohy na ramena a&nbsp;už ať jste pryč.“</p>
			<p class="MLP-text para-style-override-1">„Nic jiného mi nezbývá.“</p>
			<p class="MLP-text para-style-override-1">„A&nbsp;až budete za mříží, poběžte domů, vezměte svůj průkaz, vraťte se a&nbsp;hřbitovní vrátný vám otevře. Když máte lísteček, neplatíte nic. A&nbsp;pohřbíte mrtvolu. Já tady zatím budu hlídat, aby vám neutekla.“</p>
			<p class="MLP-text para-style-override-1">„Zachránil jste mi život, kmotříčku.“</p>
			<p class="MLP-text para-style-override-1">„Ať už vás nevidím,“ řekl Fauchelevent.</p>
			<p class="MLP-text para-style-override-1">Hrobník, všecek bez sebe vděčností, mu potřásl rukou a&nbsp;odběhl.</p>
			<p class="MLP-text para-style-override-1">Když se hrobník ztratil v&nbsp;houštinách, Fauchelevent naslouchal, jak jeho krok pomalu doznívá, a&nbsp;potom se sklonil k&nbsp;hrobu a&nbsp;polohlasně zvolal:</p>
			<p class="MLP-text para-style-override-1">„Pane Madeleine!“</p>
			<p class="MLP-text para-style-override-1">Nikdo neodpovídal.</p>
			<p class="MLP-text para-style-override-1">Fauchelevent dostal třesavku. Spíše se skulil, než sestoupil do hrobu, vrhl se do hlav rakve a&nbsp;volal:</p>
			<p class="MLP-text para-style-override-1">„Jste tam?“</p>
			<p class="MLP-text para-style-override-1">V&nbsp;rakvi ticho.</p>
			<p class="MLP-text para-style-override-1">Fauchelevent nemohl ani dechu popadnout, jak se třásl, vyňal dláto a&nbsp;kladivo a&nbsp;otevřel víko. V&nbsp;soumraku se objevila bledá tvář Jeana Valjeana. Měl zavřené oči.</p>
			<p class="MLP-text para-style-override-1">Faucheleventovi se zježily vlasy, vstal, opřel se o&nbsp;stěnu hrobu a&nbsp;divže se nezhroutil na rakev. Zadíval se na Jeana Valjeana.</p>
			<p class="MLP-text para-style-override-1">Jean Valjean ležel mrtvolně bledý a&nbsp;nehýbal se.</p>
			<p class="MLP-text para-style-override-1">Fauchelevent zašeptal hlubokým hlasem, jako by jen vydechl:</p>
			<p class="MLP-text para-style-override-1">„Je mrtev!“</p>
			<p class="MLP-text para-style-override-1">Vzpřímil se, zkřížil ruce tak divoce, že se pěstmi uhodil do ramen, a&nbsp;volal:</p>
			<p class="MLP-text para-style-override-1">„To jsem ho pěkně zachránil!“</p>
			<p class="MLP-text para-style-override-1">A&nbsp;nato se rozplakal. Mluvil pro sebe, neboť se mýlíme, domníváme-ii se, že samomluva není přirozená. V&nbsp;prudkém hnutí mysli často hovoříme hlasitě.</p>
			<p class="MLP-text para-style-override-1">„Za to může otec Mestienne. Proč ten trouba umřel? Musil chcípnout právě v&nbsp;okamžiku, kdy jsme to nečekali? Ten zavinil smrt pana Madeleina. Pane Madeleine! Už je v&nbsp;rakvi. Donesli ho až sem. Je konec. Ale má to taky nějaký smysl? Ach, můj Bože, vždyť je mrtev! A&nbsp;co si já teď počnu s&nbsp;tou holčičkou? Co řekne zelinářka? Je to proboha možné, aby člověk tak zničehonic umřel? A&nbsp;když si vzpomenu, jak vlezl pod můj vůz! Pane Madeleine! Pane Madeleine! Namouvěru, udusil se, já jsem to říkal. Nechtěl mi věřit. To jsme to vymňoukli! Je mrtev, ten dobráček, nejhodnější ze všech hodných lidí, co jich tu má Pánbíček na světě! A&nbsp;ta maličká! Ach! A&nbsp;vůbec, já domů nepůjdu. Zůstanu tady. Takhle to zpackat! To jsme museli oba zestárnout, abychom dělali takové bláznoviny. Ale jak se dostal do kláštera? To už byl počátek záhad. Člověk takové věci nemá dělat. Pane Madeleine! Pane Madeleine! Pane Madeleine! Madeleine! Pane Madeleine! Pane starosto! Neslyší. A&nbsp;teď si pomoz, starý Fauchelevente, jak umíš!“</p>
			<p class="MLP-text para-style-override-1">A&nbsp;rval si vlasy.</p>
			<p class="MLP-text para-style-override-1">V&nbsp;dálce mezi stromy se ozvalo ostré zaskřípání. To zavírali hřbitovní vrata.</p>
			<p class="MLP-text para-style-override-1">Fauchelevent se naklonil nad Jeanem Valjeanem a&nbsp;náhle odskočil tak daleko, jak jen hrob dovoloval. Jean Valjean měl oči otevřené a&nbsp;díval se na něho.</p>
			<p class="MLP-text para-style-override-1">Vidět smrt je strašné, ale být svědkem zmrtvýchvstání je snad ještě strašnější. Bledý, vyjevený a&nbsp;nadmírou dojmů hluboce rozrušený Fauchelevent, nevěda, má-li co činit s&nbsp;živým nebo mrtvým, díval se na Jeana Valjeana, který zase pozoroval jeho.</p>
			<p class="MLP-text para-style-override-1">„Usnul jsem,“ řekl Jean Valjean.</p>
			<p class="MLP-text para-style-override-1">A&nbsp;posadil se.</p>
			<p class="MLP-text para-style-override-1">Fauchelevent klesl na kolena.</p>
			<p class="MLP-text para-style-override-1">„Svatá Bohorodičko! Vy jste mi ale nahnal strachu!“</p>
			<p class="MLP-text para-style-override-1">Potom se zvedl a&nbsp;zvolal:</p>
			<p class="MLP-text para-style-override-1">„Zaplať Pánbůh, pane Madeleine!“</p>
			<p class="MLP-text para-style-override-1">Jean Valjean jen omdlel. Svěží vzduch ho přivedl k&nbsp;vědomí.</p>
			<p class="MLP-text para-style-override-1">Na věčném koloběhu života nastupuje po hrůze radost. Fauchelevent měl se sebou co dělat právě jako Jean Valjean, aby se vzpamatoval.</p>
			<p class="MLP-text para-style-override-1">„Tak vy jste neumřel! Ach, vy máte za ušima! Volal jsem vás tak dlouho, až jste se vrátil. Když jsem viděl vaše zavřené oči, řekl jsem si: Tak, udusil se. Byl bych se zbláznil, byl bych zuřil, byl jsem zralý pro svěrací kazajku. Byli by mě odvezli do Bicêtre. Co myslíte, že bych udělal, kdybyste byl mrtev? A&nbsp;vaše holčička? A&nbsp;zelinářka by ničemu nerozuměla! Usadím k&nbsp;ní dítě, a&nbsp;dědeček si zatím umře! To je událost! Všichni svatí na nebi, to je událost! A&nbsp;vy jste naživu, to je vrchol všeho!“</p>
			<p class="MLP-text para-style-override-1">„Je mi zima,“ řekl Jean Valjean.</p>
			<p class="MLP-text para-style-override-1">To slovo dokonale probudilo Faucheleventa a&nbsp;připomnělo naléhavou skutečnost. I&nbsp;když se oba vzpamatovali, byli, aniž si to uvědomili, celí popletení, jako by na ně to pochmurné místo mělo zvláštní vliv.</p>
			<p class="MLP-text para-style-override-1">„Vylezme honem odtud,“ zvolal Fauchelevent. Ohmatal si kapsy a&nbsp;vytáhl opletenou láhev, kterou vzal s&nbsp;sebou.</p>
			<p class="MLP-text para-style-override-1">„Ale nejdřív doušek,“ řekl.</p>
			<p class="MLP-text para-style-override-1">Opletená láhev dokonala, co načal svěží vzduch. Jean Valjean se trochu napil a&nbsp;přišel úplně k&nbsp;sobě.</p>
			<p class="MLP-text para-style-override-1">Vystoupil z&nbsp;rakve a&nbsp;pomohl Faucheleventovi přibít znovu víko.</p>
			<p class="MLP-text para-style-override-1">Tři minuty nato byli z&nbsp;hrobu venku.</p>
			<p class="MLP-text para-style-override-1">Jinak byl Fauchelevent klidný. Dal si načas. Hřbitov byl zavřený. Gribierova příchodu se nemusil obávat. Ten „nováček“ byl doma zaměstnán hledáním průkazu, ale nemohl jej v&nbsp;bytě najít, protože ho měl Fauchelevent v&nbsp;kapse. Bez průkazu se nemohl vrátit na hřbitov.</p>
			<p class="MLP-text para-style-override-1">Fauchelevent vzal lopatu, Jean Valjean rýč a&nbsp;oba zasypali prázdnou rakev. Když byl hrob završen, řekl Fauchelevent Jeanu Valjeanovi:</p>
			<p class="MLP-text para-style-override-1">„Pojďme už. Ponesu lopatu, vy vezměte rýč.“</p>
			<p class="MLP-text para-style-override-1">Skláněla se noc.</p>
			<p class="MLP-text para-style-override-1">Jeanu Valjeanovi dělala chůze potíže. V&nbsp;rakvi mrtvolně ztuhl, zdřevěněl a&nbsp;trochu se z&nbsp;něho stal nebožtík. Bylo třeba, aby z&nbsp;hrobového chladu nějak roztál.</p>
			<p class="MLP-text para-style-override-1">„Jste celý zkřehlý,“ řekl Fauchelevent. „To je škoda, že kulhám, trochu bychom se proběhli.“</p>
			<p class="MLP-text para-style-override-1">„Eh, co!“ odpověděl Jean Valjean. „Po několika krocích se rozchodím.“</p>
			<p class="MLP-text para-style-override-1">Procházeli alejemi, kudy se ubíral pohřební vůz. Když se dostali před zavřenou mříž a&nbsp;vrátnici, Fauchelevent, který měl v&nbsp;ruce hrobnický průkaz, jej hodil do schránky, vrátný zatáhl za šňůru, branka se otevřela a&nbsp;oni vyšli.</p>
			<p class="MLP-text para-style-override-1">„Jde to jako na drátkách!“ řekl Fauchelevent. „Měl jste velmi dobrý nápad, pane Madeleine!“</p>
			<p class="MLP-text para-style-override-1">Vaugirardskou branou prošli docela snadno. V&nbsp;blízkosti hřbitova jsou motyka a&nbsp;rýč nejlepší průvodní papíry.</p>
			<p class="MLP-text para-style-override-1">Ulice Vaugirard byla liduprázdná.</p>
			<p class="MLP-text para-style-override-1">„Pane Madeleine,“ řekl Fauchelevent, pomrkávaje při chůzi po domech, „vy máte lepší zrak než já. Ukažte mi číslo.“</p>
			<p class="MLP-text para-style-override-1">„To je právě zde,“ řekl Jean Valjean.</p>
			<p class="MLP-text para-style-override-1">„Na ulici nikdo není,“ pokračoval Fauchelevent. „Dejte mi rýč a&nbsp;počkejte na mě dvě minuty.“</p>
			<p class="MLP-text para-style-override-1">Fauchelevent vešel do čísla 87, vystoupil až nahoru, řízen pudem, který přivádí chudé lidi do podkroví, a&nbsp;zaklepal ve tmě na dveře vedoucí do podkrovní světničky. Odpověděl mu hlas:</p>
			<p class="MLP-text para-style-override-1">„Vstupte.“</p>
			<p class="MLP-text para-style-override-1">Byl to hlas Gribierův.</p>
			<p class="MLP-text para-style-override-1">Fauchelevent strčil do dveří. Hrobníkův byt, jak ostatně bývají chudobné příbytky, byla podkrovní komůrka bez nábytku, a&nbsp;přece přeplněná. Bedna&nbsp;– možná že rakev&nbsp;– tam nahrazovala prádelník, hrnec na máslo stál místo štoudve, slamník byl postelí, dlažba byla stolem i&nbsp;židlemi. V&nbsp;koutě na hadru, cáru starého koberce, seděla hubená žena, plno dětí kolem ní. Ten ubohý příbytek nesl stopy převratu. Zřejmě tam tak trochu řádilo zemětřesení. Pokličky byly sešinuté, hadry zpřeházené, na zemi ležel rozbitý džbán, matka byla uplakaná a&nbsp;děti pravděpodobně dostaly výprask&nbsp;– stopy rozhořčeného a&nbsp;nevrlého pátrání. Bylo vidět, že hrobník zuřivě hledal průkaz a&nbsp;že za jeho ztrátu svaloval odpovědnost na všechny a&nbsp;všechno v&nbsp;komůrce, od džbánu až po manželku. Sám vypadal zoufale.</p>
			<p class="MLP-text para-style-override-1">Ale Fauchelevent příliš pospíchal na rozřešení celého dobrodružství, aby si všiml této stinné stránky svého úspěchu.</p>
			<p class="MLP-text para-style-override-1">Vstoupil a&nbsp;řekl:</p>
			<p class="MLP-text para-style-override-1">„Vracím vám rýč a&nbsp;lopatu.“</p>
			<p class="MLP-text para-style-override-1">Gribier se na něho udiveně podíval.</p>
			<p class="MLP-text para-style-override-1">„To jste vy, kmotříčku?“</p>
			<p class="MLP-text para-style-override-1">„Zítra ráno najdete svůj průkaz ve vrátnici na hřbitově.“</p>
			<p class="MLP-text para-style-override-1">A&nbsp;položil lopatu a&nbsp;rýč na podlahu.</p>
			<p class="MLP-text para-style-override-1">„Co to znamená?“ zeptal se Gribier.</p>
			<p class="MLP-text para-style-override-1">„To znamená, že vám průkaz vypadl z&nbsp;kapsy na zem a&nbsp;já jsem jej našel po vašem odchodu; že jsem pohřbil mrtvolu, že jsem zasypal hrob, že jsem za vás udělal práci, že vám vrátný vrátí průkaz a&nbsp;že nebudete platit patnáct franků. Tak je to, nováčku.“ </p>
			<p class="MLP-text para-style-override-1">„Děkuji, strejčínku!“ zvolal blažený Gribier. „Příště platím víno já.“</p>
			<p id="toc_marker-2-8-8" class="MLP-uroven3-nadpis para-style-override-1">(8) <a id="x.20353"></a><br/>Zdařilý výslech</p>
			<p class="MLP-text-bez1radku para-style-override-1">O&nbsp;hodinu později, když už byla úplná tma, stanuli před číslem 62 v&nbsp;uličce Picpus dva muži a&nbsp;jedno děvčátko. Starší z&nbsp;obou mužů zvedl klepátko a&nbsp;zaťukal.</p>
			<p class="MLP-text para-style-override-1">Byli to Fauchelevent, Jean Valjean a&nbsp;Cosetta.</p>
			<p class="MLP-text para-style-override-1">Oba starci šli nejdřív pro Cosettu k&nbsp;ovocnářce v&nbsp;ulici Chemin-Vert, kam ji včera Fauchelevent odnesl. Cosetta, nevědouc, co se s&nbsp;ní děje, prožila těch čtyřiadvacet hodin mlčky a&nbsp;ve strachu. Třásla se tak, že ani neplakala. Nejedla a&nbsp;ani nespala. Ctihodná ovocnářka jí dávala na sta otázek, aniž dostala jinou odpověď kromě zasmušilého a&nbsp;stále téhož pohledu. Cosetta neprozradila ani slovem, co slyšela a&nbsp;viděla v&nbsp;posledních dvou dnech. Dobře hádala, že prožívají rozhodující chvíle. Hluboce cítila, že musí být „rozumná“. Kdo z&nbsp;nás nezakusil na sobě svrchovanou moc těch několika slov, pronesených důrazně do ucha zděšeného stvořeníčka: <span class="MLP-znak-kurziva-11b">Ani muk!</span> Strach je němý. Ostatně nikdo neumí zachovat tajemství lépe než dítě.</p>
			<p class="MLP-text para-style-override-1">Když však po truchlivých čtyřiadvaceti hodinách uviděla znovu Jeana Valjeana, vykřikla tak radostně, že člověk, který by o&nbsp;tomto výkřiku přemýšlel, by byl řekl, že to je výkřik osvobozeného z&nbsp;propastných hlubin.</p>
			<p class="MLP-text para-style-override-1">Fauchelevent patřil ke klášteru a&nbsp;znal klášterní hesla. Všechny dveře se před ním otvíraly.</p>
			<p class="MLP-text para-style-override-1">Tak byl rozřešen dvojí a&nbsp;obávaný problém: odchod i&nbsp;příchod.</p>
			<p class="MLP-text para-style-override-1">Vrátný měl rozkazy a&nbsp;otevřel dvířka pro služebnictvo, která vedla ze dvora do zahrady a&nbsp;která bylo možno spatřit ještě před dvaceti lety z&nbsp;ulice ve zdi v&nbsp;pozadí dvora naproti hlavním vratům. Vrátný uvedl všechny tři těmito dveřmi do domácí hovorny, kde včera Fauchelevent přijal rozkazy od velebné matky představené.</p>
			<p class="MLP-text para-style-override-1">Představená je očekávala s&nbsp;růžencem v&nbsp;rukou. Vedle ní stála sestra rádkyně se spuštěným závojem. Malá svíčka osvětlovala hovornu, lépe řečeno, tvářila se, jako by ji osvětlovala.</p>
			<p class="MLP-text para-style-override-1">Představená si prohlédla Jeana Valjeana. Není pronikavějšího pohledu než pohled zpod sklopených víček.</p>
			<p class="MLP-text para-style-override-1">Potom se vyptávala.</p>
			<p class="MLP-text para-style-override-1">„Vy jste ten bratr?“</p>
			<p class="MLP-text para-style-override-1">„Ano, ctihodná matko,“ odpověděl Fauchelevent.</p>
			<p class="MLP-text para-style-override-1">„Jak se jmenujete?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Ultime Fauchelevent.“</p>
			<p class="MLP-text para-style-override-1">Měl opravdu bratra Ultima, který už zemřel.</p>
			<p class="MLP-text para-style-override-1">„Odkud pocházíte?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Z&nbsp;Picquigny u&nbsp;Amiensu.“</p>
			<p class="MLP-text para-style-override-1">„Kolik je vám let?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Padesát.“</p>
			<p class="MLP-text para-style-override-1">„Čím jste?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Zahradníkem.“</p>
			<p class="MLP-text para-style-override-1">„Jste dobrý křesťan?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Jako všichni v&nbsp;rodině.“</p>
			<p class="MLP-text para-style-override-1">„Ta dívenka je vaše?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Ano, ctihodná matko.“</p>
			<p class="MLP-text para-style-override-1">„Jste její otec?“</p>
			<p class="MLP-text para-style-override-1">Fauchelevent odpověděl:</p>
			<p class="MLP-text para-style-override-1">„Dědeček.“</p>
			<p class="MLP-text para-style-override-1">Sestra rádkyně pošeptala představené:</p>
			<p class="MLP-text para-style-override-1">„Dobře odpovídá.“</p>
			<p class="MLP-text para-style-override-1">Jean Valjean neřekl ani slovo.</p>
			<p class="MLP-text para-style-override-1">Představená si pozorně prohlédla Cosettu a&nbsp;pošeptala sestře rádkyni:</p>
			<p class="MLP-text para-style-override-1">„Bude ošklivá.“</p>
			<p class="MLP-text para-style-override-1">Obě matky hovořily velmi tiše v&nbsp;koutě hovorny, potom se představená obrátila a&nbsp;pravila:</p>
			<p class="MLP-text para-style-override-1">„Otče Fauvente, dostanete ještě jednu nákolenici s&nbsp;rolničkou. Od nynějška bude potřebí dvou.“</p>
			<p class="MLP-text para-style-override-1">Nazítří bylo v&nbsp;zahradě opravdu slyšet dvě rolničky a&nbsp;jeptišky neodolaly, aby nepozvedly cípek svého závoje. Na konci zahrady pod stromy bylo vidět dva muže, jak ryjí bok po boku, Fauventa a&nbsp;ještě jednoho. Ohromná událost. Sestry dokonce i&nbsp;přerušily mlčení, aby si mohly sdělit: „To je zahradnický pomocník.“</p>
			<p class="MLP-text para-style-override-1">Matky rádkyně dodávaly: „Je to bratr otce Fauventa.“</p>
			<p class="MLP-text para-style-override-1">Jean Valjean byl řádně uveden do svého zaměstnání; měl kožený podvazek a&nbsp;rolničku; od nynějška byl v&nbsp;klášteře úřední osobou. Jmenoval se Ultime Fauchelevent.</p>
			<p class="MLP-text para-style-override-1">Rozhodujícím a&nbsp;nejsilnějším důvodem přijetí byla poznámka představené o&nbsp;Cosettě: <span class="MLP-znak-kurziva-11b">Bude ošklivá.</span></p>
			<p class="MLP-text para-style-override-1">Jakmile představená vyslovila tuto předpověď, okamžitě si Cosettu oblíbila a&nbsp;umístila ji v&nbsp;ústavě jako chovanku z&nbsp;milosti.</p>
			<p class="MLP-text para-style-override-1">To je velmi logické. I&nbsp;kdyby v&nbsp;klášteře nechyběla zrcadla, ženy vědí, jak vypadají; a&nbsp;dívky, které tuší, že jsou hezké, se dají jen těžko přemluvit, aby se staly jeptiškami; protože chuť stát se jeptiškou je v&nbsp;opačném poměru ke kráse, očekává se víc od ošklivých než od krasavic. Proto jsou šeredy oblíbenější.</p>
			<p class="MLP-text para-style-override-1"><span>Celá ta událost povznesla starého dobráka Faucheleventa; měl trojí úspěch; u&nbsp;Jeana Valjeana, kterého zachránil a&nbsp;jemuž opatřil útulek; u&nbsp;hrobníka Gribiera, který si řekl: ušetřil mi pokutu; v&nbsp;klášteře, který díky jemu uchoval pod oltářem rakev matky Ukřižování a&nbsp;tak ošidil Caesara a&nbsp;uspokojil Boha. V&nbsp;klášteře Petit-Picpus leží rakev s&nbsp;mrtvolou a&nbsp;druhá rakev bez mrtvoly je na vaugirardském hřbitově; veřejný řád tím byl bezpochyby hluboce porušen, ale nikdo nic nezpozoroval. Klášter byl Faucheleventovi nesmírně vděčný. Fauchelevent se stal nejlepším ze služebníků a&nbsp;nejznamenitějším zahradníkem. Při nejbližší arcipastýřské návštěvě vypravovala představená událost jeho Excelenci, zpola se zpovídajíc, zpola se chlubíc. Arcibiskup na cestě z&nbsp;kláštera o&nbsp;tom pochvalně vyprávěl panu de Latii, zpovědníkovi králova bratra, pozdějšímu remešskému arcibiskupovi a&nbsp;kardinálovi. Obdiv pro Faucheleventa šel svou cestou, až se dostal do Říma. Viděli jsme na vlastní oči lístek, který napsal tehdy papež Lev XII. svému příbuznému, monsignorovi na pařížské nunciatuře, jenž se rovněž jmenoval Della Genga; mohli jsme si tam přečíst tyto řádky: „Zdá se, že v&nbsp;jednom pařížském klášteře je výtečný zahradník, svatý muž jménem Fauvent.“ Nic z&nbsp;toho velkého úspěchu nedolehlo až k&nbsp;Faucheleventovi do jeho zahradního domku; rouboval, plel, pokrýval dál melounové pařeniště, aniž co tušil o&nbsp;své výtečnosti a&nbsp;svatosti. Věděl o&nbsp;své slávě právě tolik, kolik o&nbsp;ní ví durhamský nebo surreyský vůl, jehož vyobrazení je uveřejněno v&nbsp;</span><span class="MLP-znak-kurziva-11b">Illustrated London News</span><span> s&nbsp;tímto textem: </span><span class="MLP-znak-kurziva-11b">Vůl poctěný cenou na hospodářské výstavě.</span><span class="MLP-znak-kurziva-11b"></span></p>
			<p id="toc_marker-2-8-9" class="MLP-uroven3-nadpis para-style-override-1">(9) <br/>Život v&nbsp;ústraní</p>
			<p class="MLP-text-bez1radku para-style-override-1">Cosetta mlčela i&nbsp;v&nbsp;klášteře.</p>
			<p class="MLP-text para-style-override-1">Považovala se docela přirozeně za dceru Jeana Valjeana. Ostatně, protože nic nevěděla, nemohla nic říci, a&nbsp;potom, nikdy by nic <span>nebyla</span> prozradila. Před chvílí jsme poznamenali, že neštěstí nejlépe vychovává děti k&nbsp;mlčenlivosti. Cosetta tolik trpěla, že se bála všeho, dokonce i&nbsp;mluvit a&nbsp;dýchat. Pro jediné slůvko se často na ni řítila celá lavina. Od té doby, co žila s&nbsp;Jeanem Valjeanem, se pomalu uklidňovala. Stýskalo se jí jenom po Kateřině, ale netroufala si to říci. Jednou však přece jen řekla Jeanu Valjeanovi:</p>
			<p class="MLP-text para-style-override-1">„Tatínku, kdybych to byla věděla, byla bych ji vzala s&nbsp;sebou.“</p>
			<p class="MLP-text para-style-override-1">Tím, že se stala Cosetta klášterní chovankou, musila obléci šaty, které nosily chovanky tamějšího kláštera. Jean Valjean si vyžádal šatičky, které odložila. Byly to smuteční šatičky, do kterých ji oblékl, když opouštěla Thénardierovu krčmu. Nebyly ještě příliš obnošené. Jean Valjean si opatřil kufřík, uložil do něho šatičky, vlněné punčochy a&nbsp;střevíčky s&nbsp;velkým množstvím kafru a&nbsp;různého vonného koření, jímž kláštery oplývají. Kufřík postavil na židli vedle své postele a&nbsp;klíček od něho nosil neustále s&nbsp;sebou.</p>
			<p class="MLP-text para-style-override-1">„Tatínku,“ otázala se jednoho dne Cosetta, „co je to za kufříček, že tak pěkně voní?“</p>
			<p class="MLP-text para-style-override-1">Mimo slávu, o&nbsp;které jsme právě vypravovali a&nbsp;o&nbsp;které ani nevěděl, byl otec Fauchelevent za svůj dobrý skutek odměněn ještě jinak; blažilo ho vědomí dobře vykonané povinnosti; a&nbsp;potom, měl teď mnohem méně práce, protože se o&nbsp;ni dělil. A&nbsp;protože si velmi rád zakouřil, využil přítomnosti pana Madeleina, který tabák platil, a&nbsp;kouřil třikrát tolik, vychutnávaje tento požitek s&nbsp;labužnickou rozkoší.</p>
			<p class="MLP-text para-style-override-1">Jeptišky nepřijaly jméno Ultime; říkaly Jeanu Valjeanovi <span class="MLP-znak-kurziva-11b">druhý Fauvent</span>.</p>
			<p class="MLP-text para-style-override-1">Kdyby byly svaté panny měly něco z&nbsp;Javertova bystrozraku, mohly si povšimnout, že vždycky, když bylo třeba obstarat pro zahradu něco venku, vycházel starší Fauchelevent, starý, neduživý, kulhavý, a&nbsp;nikdy ten druhý; ale buď že oči, které jsou stále jen upřeny k&nbsp;Bohu, nedovedou slídit, buď že se s&nbsp;oblibou navzájem hlídaly, nevšimly si toho.</p>
			<p class="MLP-text para-style-override-1">Jean Valjean ostatně jednal moudře, že se vůbec neukazoval a&nbsp;nepohyboval ve městě. Javert slídil v&nbsp;okolí déle než měsíc.</p>
			<p class="MLP-text para-style-override-1">Pro Jeana Valjeana byl klášter ostrovem obklopeným propastmi. Jeho čtyři zdi pro něho nadále znamenaly celý svět. Viděl tam dost oblohy, aby mohl být blažený, a&nbsp;dost často Cosettu, aby byl šťasten.</p>
			<p class="MLP-text para-style-override-1">Duše mu okřívala.</p>
			<p class="MLP-text--0-12">Bydlil se starým Faucheleventem v&nbsp;domku na konci zahrady. Baráček postavený z&nbsp;mizerné suti&nbsp;– stál ještě v&nbsp;roce 1845&nbsp;– měl, jak víme, tři místnosti, jejichž holé zdi zely prázdnotou. Nejlepší z&nbsp;nich postoupil Fauchelevent Jeanu Valjeanovi, musil mu ji vnutit, Jean Valjean se marně bránil. Stěna této místnosti, mimo dva hřebíky, na které se věšely pásky s&nbsp;rolničkou a&nbsp;nůše, byla ozdobena roajalistickou bankovkou z&nbsp;roku 1793; byla připevněna nad krbem a&nbsp;zde je její přesná reprodukce:</p>
			<p class="MLP-obrazky--12-12"><span><img class="frame-3" src="../Images/obr_01_fmt.png" alt="obr_01.jpg"/></span></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text para-style-override-1"></p>
			<p class="MLP-text--12-0">Tento vendéský asignát přibil na zeď předešlý zahradník, bývalý šuan, který zemřel v&nbsp;klášteře a&nbsp;po němž nastoupil Fauchelevent.</p>
			<p class="MLP-text para-style-override-1">Jean Valjean pracoval denně v&nbsp;zahradě a&nbsp;velmi se osvědčil. Pečoval kdysi o&nbsp;průklest stromů a&nbsp;s&nbsp;radostí se stal zahradníkem. Vzpomínáme si, že znal nejrůznější recepty a&nbsp;byl zasvěcen do tajemství správného hospodaření. Nyní své znalosti uplatňoval. V&nbsp;ovocném sadu byla vesměs samá pláňata; Jean Valjean je narouboval a&nbsp;stromy pak nesly znamenité ovoce.</p>
			<p class="MLP-text para-style-override-1">Cosetta směla u&nbsp;něho pobýt hodinu denně. A&nbsp;protože sestry byly smutné a&nbsp;děd laskavý, dítě srovnávalo a&nbsp;vroucně k&nbsp;němu přilnulo. V&nbsp;povoleném čase přibíhala Cosetta k&nbsp;otci. Když vstoupila, naplnila domek rájem. A&nbsp;Jean Valjean celý zářil a&nbsp;cítil, jak jeho štěstí roste ze štěstí, které dával Cosettě. Při štěstí, které dáváme, okouzluje nás právě to, že se nám vrací zářivější, aniž zesláblo jako každý odlesk. Ve chvílích oddechu pozorovával Jean Valjean zdálky Cosettu, jak si hraje a&nbsp;běhá, a&nbsp;její smích rozeznával od smíchu ostatních.</p>
			<p class="MLP-text para-style-override-1">Teď už se totiž dívenka smála.</p>
			<p class="MLP-text para-style-override-1">Tím se i&nbsp;Cosettin obličejíček do jisté míry změnil. Zmizel z&nbsp;něho smutek. Smích, to je slunce; zahání zimu v&nbsp;lidské tváři.</p>
			<p class="MLP-text para-style-override-1">Když přestávka skončila a&nbsp;Cosetta se vracela, Jean Valjean pozoroval okna její třídy, a&nbsp;i v&nbsp;noci vstával, aby se podíval na okna její ložnice.</p>
			<p class="MLP-text para-style-override-1">Nevyzpytatelné jsou cesty Páně; klášter a&nbsp;Cosetta přispívaly k&nbsp;tomu, aby se v&nbsp;Jeanu Valjeanovi ustálilo a&nbsp;doplnilo dílo započaté biskupem. Je jisté, že ctnost může někdy skončit v&nbsp;pýše. To je most budovaný ďáblem. Jean Valjean byl možná, aniž si to uvědomoval, dost blízko k&nbsp;druhé straně mostu v&nbsp;dobách, než ho prozřetelnost zavedla do kláštera Petit-Picpus. Pokud se srovnával jen s&nbsp;biskupem, viděl, že ho není hoden, a&nbsp;byl pokorný; ale již po nějakou dobu se nyní srovnával s&nbsp;lidmi, a&nbsp;jeho pýcha klíčila. Kdo ví? Možná že by se byl pomalounku vrátil k&nbsp;nenávisti.</p>
			<p class="MLP-text para-style-override-1">A&nbsp;na tomto svahu ho zadržel klášter.</p>
			<p class="MLP-text para-style-override-1">Bylo to druhé místo zajetí, které poznal. V&nbsp;mládí, na začátku života, a později&nbsp;– ještě zcela nedávno&nbsp;– uviděl jiné místo, místo strašlivé a&nbsp;hrozné, jehož přísnost mu připadala jako bezpráví spravedlnosti a&nbsp;zločin zákona. Dnes, po zkušenostech na galejích, nahlédl do klášterního života; a&nbsp;maje na paměti, že v&nbsp;káznici byl podílníkem všeho dění a&nbsp;zde v&nbsp;klášteře je takřka jen divákem, úzkostlivě srovnával obě místa ve svých myšlenkách.</p>
			<p class="MLP-text para-style-override-1">Opírával se o&nbsp;rýč a&nbsp;sestupoval do bezedné studnice snění.</p>
			<p class="MLP-text para-style-override-1">Vzpomínal na staré druhy; jak byli bídní, jak byli ubozí; vstávali za úsvitu a&nbsp;pracovali do noci; sotvaže je nechali vyspat; líhali na kavalcích, a&nbsp;bylo jim dovoleno spát na žíněnce jenom dva palce vysoké, v&nbsp;místnostech, kde se topilo jen v&nbsp;měsících nejkrutějších mrazů; nosili ohyzdné kazajky; z&nbsp;milosti jim bylo povoleno nosit ve velkých vedrech plátěné kalhoty a&nbsp;za silných mrazů vlněnou kazajku; víno a&nbsp;maso ochutnali, jenom když byli posláni na „těžkou práci“. Žili bezejmenní, označení jen číslicemi, nebyli už vlastně nic jiného než pouhá čísla, klopili oči, tlumili hlas, žili s&nbsp;ostříhanými vlasy pod vyhrůžkou a&nbsp;v&nbsp;hanbě.</p>
			<p class="MLP-text para-style-override-1">Potom jeho duch utkvěl na bytostech, které měl stále na očích.</p>
			<p class="MLP-text para-style-override-1"><span>Tyhle bytosti také žily s&nbsp;ostříhanými vlasy, se sklopenýma očima, téměř bez hlesu, ne sice v&nbsp;hanbě, ale vystaveny posměchu lidí, záda jim neotloukala hůl, ale ramena jim rozdírala dobrovolná kázeň. Jejich jméno mezi lidmi také zaniklo; žily jen pod přísnými církevními jmény. Nikdy nejedly maso a&nbsp;nikdy nepily víno; často se celé dny postily; nebyly oblečeny do červených kazajek, ale do černého vlněného rubáše&nbsp;– v&nbsp;létě příliš těžkého, v&nbsp;zimě příliš lehkého&nbsp;– a&nbsp;nesměly ze svého šatu nic odložit ani si k&nbsp;němu přiobléci. V&nbsp;létě nesměly nosit plátěné šaty ani v&nbsp;zimě vlněný přehoz; šest měsíců v&nbsp;roce měly na sobě žíněnou košili, která vyvolávala horečky. Nebydlily v&nbsp;místnostech, které se za krutých mrazů vytápěly, ale v&nbsp;celách, kde se nikdy nerozdělával oheň. Nespaly na žíněnkách dva palce vysokých, ale na slámě. A&nbsp;ani spánek jim nebyl dopřán; každou noc, sotva se po denní těžké práci trochu prospaly a&nbsp;zahřály, musily vstát, odebrat se na modlitby do ledové a&nbsp;pochmurné kaple a&nbsp;pokleknout oběma koleny na kameny.</span></p>
			<p class="MLP-text para-style-override-1">V&nbsp;určitých dnech musily všechny ty bytosti střídavě setrvat nepřetržitě dvanáct hodin na kolenou na dlažbě anebo ležet tváři na zemi se skříženýma rukama.</p>
			<p class="MLP-text para-style-override-1">Ti první byli muži: toto byly ženy.</p>
			<p class="MLP-text para-style-override-1">Co spáchali ti mužové? Kradli, znásilňovali, loupili, zabíjeli, vraždili. Byli to bandité, penězokazi, traviči, paliči, zlosyni a&nbsp;otcovrazi.</p>
			<p class="MLP-text para-style-override-1">Co spáchaly tyto ženy? Nic.</p>
			<p class="MLP-text para-style-override-1">Na jedné straně loupež, podloudnictví, podvod, násilí, vilnost, vražda, všechny způsoby svatokrádeží, všechny odstíny přepadů; na druhé straně jen jedno jediné&nbsp;– nevinnost.</p>
			<p class="MLP-text para-style-override-1">Dokonalá nevinnost, povznesená téměř k&nbsp;mystickému nanebevzetí, ctností tkvící ještě v&nbsp;zemi, kdežto svatostí unášená do nebes.</p>
			<p class="MLP-text para-style-override-1">Tam šeptané doznávání zločinů. Zde hlasité, otevřené vyznávání hříchů. A&nbsp;jakých zločinů! A&nbsp;jakých hříchů!</p>
			<p class="MLP-text para-style-override-1">Na jedné straně otravné výpary, na druhé nevýslovná vůně. Na jedné straně mravní mor pod dozorem, hlídaný namířenými děly, zatímco mor rozežírá nakažené tvory; na druhé straně cudný žár duší podpalovaný z&nbsp;nejčistšího ohniska. Tam temnota; zde stín; ale stín plný jasu a&nbsp;jas plný záření.</p>
			<p class="MLP-text para-style-override-1">Dvě místa otroctví; na jednom místě je vyhlídka na vysvobození, zákonné hranice a&nbsp;potom možnost útěku. Na druhém doživotí; a&nbsp;jedinou nadějí v&nbsp;nejzazší budoucnosti je třpyt svobody, které lidé říkají smrt.</p>
			<p class="MLP-text para-style-override-1">Na prvním místě je člověk připoután jenom okovy; na druhém je přikován vírou.</p>
			<p class="MLP-text para-style-override-1">Co se ozývá z&nbsp;prvního místa? Nesmírné proklínání, skřípění zubů, nenávist, zoufalá zloba, zuřivé výkřiky proti lidské společnosti, výsměch nebesům.</p>
			<p class="MLP-text para-style-override-1">Co se ozývá z&nbsp;druhého místa? Požehnání a&nbsp;láska.</p>
			<p class="MLP-text para-style-override-1">A&nbsp;na obou místech, tak si podobných a&nbsp;tak odlišných, měly ty dva druhy tak různých bytostí stejné poslání&nbsp;– pokání.</p>
			<p class="MLP-text para-style-override-1">Jean Valjean dobře chápal pokání prvních, pokání osobní, pykání za vlastní skutky. Ale nechápal pokání těch druhých&nbsp;– bytostí neposkvrněných a&nbsp;nevinných; ptával se v&nbsp;duchu a&nbsp;chvěl se přitom: Z&nbsp;čeho se kají? Jaké je to pokání?</p>
			<p class="MLP-text para-style-override-1">Hlas svědomí mu odpověděl: Pokání za jiné je projev nejbožštější lidské šlechetnosti.</p>
			<p class="MLP-text para-style-override-1">Vypravujeme jen a&nbsp;nechceme být osobní; stavíme se na stanovisko Jeana Valjeana a&nbsp;tlumočíme jeho dojmy.</p>
			<p class="MLP-text para-style-override-1">Před očima měl vznešený cíl sebezapření, nejvyšší vrchol dosažitelné ctnosti; nevinnosti, která odpouští lidem jejich poklesky a&nbsp;která je za ně odpykává; měl před očima duše, které nikdy nehřešily a&nbsp;které berou na sebe dobrovolnou porobu, radostně přijímají mučení a&nbsp;vítají tresty, aby snímaly hříchy duší, které zhřešily; viděl něžné a&nbsp;křehké bytosti, které svůj trestanecký úděl zdobí úsměvem odměněných.</p>
			<p class="MLP-text para-style-override-1">A&nbsp;Jean Valjean si vzpomněl, že si troufal naříkat.</p>
			<p class="MLP-text para-style-override-1">Často vstával uprostřed noci, aby slyšel vděčný zpěv těchto nevinných tvorů, které krušila řádová přísnost, a&nbsp;cítil, že mu stydne krev v&nbsp;žilách, když pomyslil na to, že ti, kteří byli po právu spravedlivě potrestáni, pozvedali svůj hlas k&nbsp;nebi, jen aby se rouhali, a&nbsp;že on sám, bídník, si troufal zahrozit Bohu pěstí.</p>
			<p class="MLP-text para-style-override-1">Hluboce se zamýšlel nad nápadnou věcí, jako by slyšel varovné zašeptání prozřetelnosti, že to šplhání, přelézání ohrad, dobrodružství s&nbsp;nasazením života, nesnadné a&nbsp;krušné výstupy, všechno to úsilí, jež vyvinul, aby unikl z&nbsp;onoho místa pokání, podnikl jen proto, aby přišel do tohoto místa. Byl to symbol jeho osudu?</p>
			<p class="MLP-text para-style-override-1">Tento dům byl také vězením a&nbsp;svou pochmurností připomínal stavení, z&nbsp;něhož uprchl, a&nbsp;přece ho zde něco podobného nenapadlo.</p>
			<p class="MLP-text para-style-override-1">Viděl znovu mříže, závory a&nbsp;železné tyče, ale koho zde věznily? Anděly.</p>
			<p class="MLP-text para-style-override-1">Zdi a&nbsp;mříže, které se ježily kolem tygrů, viděl nyní kolem oveček.</p>
			<p class="MLP-text para-style-override-1"><span>Bylo to místo pokání, a&nbsp;nikoliv trestu; a&nbsp;přece bylo ještě přísnější, ještě ponuřejší a&nbsp;nemilosrdnější. Ty panny se ohýbaly pod krušnějším údělem než káranci. Chladná a&nbsp;drsná vichřice, která zmrazila jeho mládí, fičela zamřížovaným hrobem, v&nbsp;němž byli vězněni supi; a&nbsp;ještě ostřejší a&nbsp;bolestnější severák vanul holubicí klecí. Proč?</span></p>
			<p class="MLP-text para-style-override-1">Když na ty věci myslil, celé jeho nejniternější já se kořilo tomuto mystériu vznešenosti.</p>
			<p class="MLP-text para-style-override-1">Za těchto rozjímání pýcha vyvanula. Uvažoval o&nbsp;sobě; cítil svou ubohost a&nbsp;často plakal. Všechno, co se zběhlo za posledních šest měsíců, ho vracelo k&nbsp;biskupovým zbožným příkazům; Cosetta ho přiváděla nazpět láskou a&nbsp;klášter pokorou.</p>
			<p class="MLP-text para-style-override-1">Někdy, navečer za šera, ve chvíli, kdy zahrada byla prázdná, ho vídali, jak klečí uprostřed stromořadí táhnoucího se podél kaple před oknem, kudy nahlédl do kláštera oné noci, kdy se sem poprvé dostal; klečel obrácen směrem, kde, jak věděl, sestra konající pokání padá na tvář a&nbsp;prodlévá na modlitbách. A&nbsp;on se také modlil, kleče takto před onou sestrou.</p>
			<p class="MLP-text para-style-override-1">Zdálo se, že si netroufá pokleknout přímo před Bohem.</p>
			<p class="MLP-text para-style-override-1">Všechno, co ho obklopovalo, zahrada plná míru, vonné květiny, radostně pokřikující děti, vážné a&nbsp;prosté ženy, mlčenlivý klášter, to všechno ho pozvolna pronikalo a&nbsp;jeho duši poznenáhlu prostupoval klášterní klid; vůně jeho květin, mír jeho sadů, prostota jeho žen a&nbsp;radostnost jeho dětí. A&nbsp;potom si uvědomil, že ho v&nbsp;nejkritičtějších okamžicích jeho života postupně přijaly dva domy Páně; první, když se před ním zavíraly všechny dveře a&nbsp;lidská společnost ho odstrčila, a&nbsp;druhý, když se lidská společnost pustila do jeho pronásledování a&nbsp;když se před ním znovu otvíraly galeje; tehdy si uvědomil, že bez prvního útulku by byl upadl do nových zločinů a&nbsp;bez druhého že by propadl trestu.</p>
			<p class="MLP-text para-style-override-1">Jeho srdce jihlo vděčností a&nbsp;milovalo vroucněji a&nbsp;vroucněji.</p>
			<p class="MLP-text para-style-override-1">Tak uplynulo několik roků; Cosetta dorůstala.</p>
<p class="MLP-text para-style-override-1"><br/></p>
			<div class="footnotes">
				<div class="footnote">
					<p class="MLP-pozn-pod-carou para-style-override-1"><a id="footnote-3409-131" class="footnote-anchor" href="#footnote-3409-131-backlink">131</a> <span> Tuto oběť tedy… (první slova modlitby).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-132" class="footnote-anchor" href="#footnote-3409-132-backlink">132</a> <span> Kříž stojí, zatímco svět se točí (lat.).</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-133" class="footnote-anchor" href="#footnote-3409-133-backlink">133</a><span> </span><span> Ti kdo spí v&nbsp;prachu země, probudí se, jedni k&nbsp;životu věčnému, druzí k&nbsp;hanbě, aby vždy viděli…</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-134" class="footnote-anchor" href="#footnote-3409-134-backlink">134</a> <span> Z&nbsp;hlubin.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-135" class="footnote-anchor" href="#footnote-3409-135-backlink">135</a> <span> Odpočinutí věčné dej mu, Pane.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-136" class="footnote-anchor" href="#footnote-3409-136-backlink">136</a> <span> A&nbsp;světlo věčné ať mu svítí.</span></p>
				</div>
				<div class="footnote">
					<p class="MLP-pozn-pod-carou para-style-override-1"><a id="footnote-3409-137" class="footnote-anchor" href="#footnote-3409-137-backlink">137</a> <span> Ať odpočívá v&nbsp;pokoji.</span></p>
				</div>
			</div>
		</div>
</body>
</html>