<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>bidnici-16</title>
		<link href="../Styles/bidnici_idstyles.css" rel="stylesheet" type="text/css"/>
	</head>
	<body id="bidnici" xml:lang="cs-CZ">
		<div>
			<p id="toc_marker-2-5" class="MLP-uroven2-kapitola para-style-override-1">KNIHA PÁTÁ <br/>Tichá štvanice</p>
			<p id="toc_marker-2-5-1" class="MLP-uroven3-nadpis-II">(1) <br/><a id="x.19886"></a>Strategické kličk<a id="x.19889"></a>ování</p>
			<p class="MLP-text-bez1radku para-style-override-1">Ti, kdo budou číst tyto i&#160;další stránky, potřebují nutně vysvětlení.</p>
			<p class="MLP-text para-style-override-1">Je tomu už mnoho let, co autor této knihy, který bohužel musí mluvit i&#160;o&#160;sobě, nebyl v&#160;Paříži. Od té doby, co ji opustil, se Paříž změnila. Vyrostlo nové město, které je mu téměř neznámé. Nemusí se dušovat, že Paříž miluje; Paříž je rodným městem jeho ducha. Protože se tam hodně bouralo a&#160;přestavovalo, je Paříž jeho mládí, Paříž, kterou tak zbožně uchoval v&#160;paměti, dnes už Paříží bývalou, patřící minulosti. Budiž autorovi dovoleno mluvit o&#160;staré Paříži, jako by posud existovala. Je možné, že autor někam čtenáře zavede a&#160;řekne: „V&#160;té a&#160;té ulici je takový a&#160;takový dům“, a&#160;dnes už tam nebude ani dům, ani ulice. Čtenáři si to ověří, bude-li jim to stát za námahu. Ale autor novou Paříž nezná, a&#160;píše o&#160;bývalé Paříži, maje před očima vidinu, která je mu drahá. Je mu sladké snít o&#160;tom, že po něm zůstává něco, co viděl, když byl ve své vlasti, a&#160;že všechno ještě nezmizelo. Dokud žijeme v&#160;rodné zemi, myslíme, že ulice jsou nám lhostejné, že okna, střechy, dveře pro nás nic neznamenají, že ty a&#160;ty zdi jsou nám cizí, že ty a&#160;ty stromy jsou jako všechny ostatní, že domy, do nichž člověk nikdy nevkročí, jsou zbytečné, a&#160;že dlažba, po které kráčíme, jsou jen prosté kameny. Později, kdy už nejste v&#160;rodné zemi, zjistíte, že vám jsou ty ulice drahé, že vám ty střechy, ta okna, ty dveře chybějí, že vám chybí dokonce i&#160;to zdivo, že do stromů jste vlastně zamilováni, že domy, do nichž jste nikdy nevstoupili, navštěvujete teď vlastně denně, a&#160;že jste i&#160;na tom dláždění nechali kus svého já, svou krev a své srdce. Všechna ta místa, která nevidíme, která snad už nikdy nespatříme a&#160;jejichž obraz nosíme ve svém srdci, jsou zkrášlena bolestným půvabem, vracejí se nám v&#160;teskném vidění, lákají nás jako zaslíbená země a&#160;berou na sebe&#160;– jak bychom to nazvali&#160;– vlastní rysy Francie; a&#160;milujeme je a&#160;přivoláváme si je v&#160;duchu takové, jaké jsou a&#160;jaké byly, a&#160;na své představě lpíme a&#160;nechceme na ní nic měnit, neboť tvář naší vlasti je nám stejně drahá jako tvář matčina.</p>
			<p class="MLP-text para-style-override-1">Budiž nám tedy dovoleno mluvit o&#160;minulosti v&#160;čase přítomném. A&#160;teď, když už jsme všechno na sebe pověděli, prosíme čtenáře, aby si to zapamatoval, a&#160;můžeme tedy pokračovat.</p>
			<p class="MLP-text para-style-override-1">Jean Valjean okamžitě opustil bulvár a&#160;zahýbal do bočních ulic, kdekoliv to jen bylo možné, a&#160;vracel se občas na místa, kde už jednou byl, jen aby se přesvědčil, není-li sledován.</p>
			<p class="MLP-text para-style-override-1">Tak si počíná štvaný jelen. Na půdě, kde zůstává stopa, má takové počínání mezi jinými i&#160;tu výhodu, že stopy, vedoucí opačným směrem, matou lovce i&#160;psy. Myslivci tomu říkají <span class="MLP-znak-kurziva-11b">kličkování</span>.</p>
			<p class="MLP-text para-style-override-1">Byla jasná noc, úplněk. Jeana Valjeana to však nemrzelo. Měsíc, který teprve vycházel, byl ještě nízko nad obzorem a&#160;dělil ulici na dvě velké plochy stínu a&#160;světla. Jean Valjean se mohl plížit na straně ponořené do tmy a&#160;pozorovat osvětlenou část ulice. Snad přitom ani neuvážil, že nemůže dobře postřehnout to, co se děje ve stínu. Věřil však, že ho v&#160;opuštěných uličkách v&#160;blízkosti ulice Poliveau nikdo nesleduje.</p>
			<p class="MLP-text para-style-override-1">Cosetta šla a&#160;na nic se nevyptávala. Utrpení prvních šesti let života vtisklo její povaze rys trpné poslušnosti. Ostatně upozorníme na to ještě častěji&#160;– si zvykla, aniž si to uvědomovala, na podivínství svého starouška a&#160;na rozmary osudu. S&#160;ním se cítila v&#160;bezpečí.</p>
			<p class="MLP-text para-style-override-1">Jean Valjean stejně jako Cosetta nevěděl, kam jde. Svěřil se Bohu, jako se dítě svěřilo jemu. Zdálo se mu, že se i&#160;on sám drží někoho většího za ruku; jako by cítil neviditelnou bytost, která řídí jeho kroky. Šel bez pevné myšlenky, bez plánu, bez sebemenšího záměru. Ostatně si nebyl tak docela jist, že muž, kterého viděl v&#160;domě, byl Javert, a&#160;jestliže ano, Javert zase nemusil vědět, že vidí jeho, Jeana Valjeana. Což nebyl přestrojen? Což ho nepovažovali za mrtvého? Zároveň však připouštěl, že už po několik dní se dějí podivné věci. A&#160;to stačilo. Byl rozhodnut, že už nikdy nevkročí do Gorbeauova domu. Jako zvíře vyplašené z&#160;pelechu hledal díru, v&#160;níž by se skryl, dokud nenajde místo, kde by se mohl ubytovat.</p>
			<p class="MLP-text para-style-override-1">Jean Valjean prochodil uličky čtvrti Mouffetard, která se tehdy podobala bludišti. Byla už ponořena v&#160;hluboký spánek, jako by zde ještě vládla středověká kázeň a&#160;přísná opatření proti ohni po klekání. Kombinoval jako učený stratég. Prošel ulicí Censier a&#160;ulicí Copeau, ulicí Battoir-Saint-Victor a&#160;ulicí Puits-l’Hermite. Je pravda, že v&#160;nich byly volné byty, ale nevstoupil ani do jednoho z&#160;nich, protože se mu nezdály. Kdyby na něho teď někdo číhal, jistě by mu přišli na stopu.</p>
			<p class="MLP-text para-style-override-1">Když odbilo jedenáct na kostele Saint-Étienne du Mont, přecházel právě ulici Pontoise kolem kanceláře policejního komisařství v&#160;domě číslo 14. Po několika okamžicích mu napověděl pud, o&#160;kterém jsme se již zmínili, aby se otočil. V&#160;zlomku vteřiny jasně rozeznal pod lucernou komisařství tři muže, kteří ho špehovali; přecházeli právě do temné části ulice. Jeden z&#160;nich vešel do chodby komisařství. Muž, který kráčel vpředu, se zdál Jeanu Valjeanovi velmi podezřelý.</p>
			<p class="MLP-text para-style-override-1">„Pojď, maličká,“ řekl Cosettě a&#160;pospíchal, aby už měli ulici za zády.</p>
			<p class="MLP-text para-style-override-1">Minul průchod Patriarches, který byl v&#160;této pozdní hodině uzavřen, rychle prošel ulicí Épée-de-Bois a&#160;ulicí Arbalète a&#160;zmizel v&#160;ulici Postes.</p>
			<p class="MLP-text para-style-override-1">Tam byla křižovatka, na jejímž místě stojí dnes Rollinova kolej a&#160;kde odbočuje ulice Neuve-Sainte-Geneviève.</p>
			<p class="MLP-text para-style-override-1">(Snad ani nemusím vysvětlovat, že ulice Neuve-Saint-Geneviève je stará ulička a&#160;že tudy neprojede pošta ani jednou za deset let. Ve třináctém století v&#160;ní bydlívali hrnčíři a&#160;správně se jmenovala rue des Pots.)</p>
			<p class="MLP-text para-style-override-1">Měsíc jasně svítil na křižovatku. Jean Valjean se ukryl do výklenku u&#160;dveří, spoléhaje se, že jdou-li mu ti muži stále ještě po stopě, uvidí je zcela zřetelně, až budou přecházet po jasně osvětlené ploše náměstí.</p>
			<p class="MLP-text para-style-override-1">A&#160;vskutku, neuplynuly ani tři minuty, a&#160;muži se objevili. Teď už byli čtyři; všichni velcí, oblečení v&#160;dlouhých hnědých redingotech, s&#160;kulatými klobouky a&#160;s&#160;holemi v&#160;rukou. Strach šel nejen z&#160;jejich velkých postav a&#160;širokých pěstí, ale i&#160;z&#160;příšerného pochodu v&#160;temnotách. Řekli byste, že to jsou čtyři přízraky přestrojené za měšťany.</p>
			<p class="MLP-text para-style-override-1">Zastavili se uprostřed křižovatky a&#160;sestrčili hlavy dohromady jako lidé, kteří se radí. Vypadali nerozhodně. Muž, který, jak se zdálo, je vedl, se obrátil a&#160;ukázal pravicí směrem, kudy se dal Jean Valjean; druhý však stál na svém a&#160;ukazoval opačným směrem. Ve chvíli, kdy se první muž obrátil, posvítil měsíc na jeho tvář. Jean Valjean poznal zcela určitě Javerta.</p>
			<p id="toc_marker-2-5-2" class="MLP-uroven3-nadpis para-style-override-1">(2) <br/>Jak je dobře, že po S<a id="x.19893"></a>lavkovském mostě jezdí vozy</p>
			<p class="MLP-text-bez1radku para-style-override-1">Jeanu Valjeanovi už bylo jasno; ale muži naštěstí ještě tápali. Využil jejich váhání; čas, který ztráceli, mu byl užitečný. Vyšel z&#160;výklenku dveří, v&#160;němž se před chvílí přikrčil, a&#160;pustil se ulicí Postes směrem k&#160;Botanické zahradě. Cosetta začínala být unavená, vzal ji tedy na ruku a&#160;nesl ji. Nikde nebylo živé duše, ani lucerny nebyly rozžaty, protože svítil měsíc.</p>
			<p class="MLP-text para-style-override-1">Jean Valjean zrychlil chůzi.</p>
			<p class="MLP-text para-style-override-1"><span>Několika dlouhými kroky se dostal k&#160;hrnčířství pana Gobleta, na jehož štítě byl starý nápis, za měsíčního světla velmi dobře čitelný:</span><span></span></p>
			<p class="MLP-verse--I---12-12 para-style-override-1">Gobletův syn má tady svoje sklady; <br/>zde nakupte si džbány, konvice, <br/>i&#160;květináče prodáváme tady, <br/>nástřešní tašky, roury, dlaždice.</p>
			<p class="MLP-text para-style-override-1">Nechal za sebou ulici Clef, pak fontánu Saint-Victor, dal se podél Botanické zahrady a&#160;dolními ulicemi došel na nábřeží. Tam se obrátil. Nábřeží bylo pusté. Ulice opuštěná. A&#160;nikdo v&#160;patách. Oddychl si.</p>
			<p class="MLP-text para-style-override-1">Dostal se k&#160;Slavkovskému mostu.</p>
			<p class="MLP-text para-style-override-1">V&#160;té době se ještě platilo mostné.</p>
			<p class="MLP-text para-style-override-1">Přistoupil k&#160;budce výběrčího a&#160;podal mu sou.</p>
			<p class="MLP-text para-style-override-1">„To dělá dva sou,“ řekl invalida, který konal službu výběrčího. „Nesete dítě, které může chodit. Zaplaťte za dvě osoby.“</p>
			<p class="MLP-text para-style-override-1">Zaplatil podrážděn, že jeho přechod přes most vzbudil pozornost. Každý útěk má být nenápadný.</p>
			<p class="MLP-text para-style-override-1">V&#160;téže době projížděl velký nákladní vůz přes Seinu a&#160;mířil na pravý břeh jako Jean Valjean. To se mu hodilo. Mohl projít celý most ve stínu tohoto vozu.</p>
			<p class="MLP-text para-style-override-1">Uprostřed mostu si Cosetta vzpomněla, že raději půjde, protože jí dřevěněly nohy. Jean Valjean ji postavil na zem a&#160;vzal ji za ruku.</p>
			<p class="MLP-text para-style-override-1">Když přešel most, zpozoroval napravo před sebou dřevařské ohrady a&#160;pustil se tím směrem. Musil přitom projít dosti velkou osvětlenou plochu. Neváhal ani chvilku. Ti, kdo ho štvali, zřejmě ztratili stopu, a&#160;Jean Valjean se domníval, že je mimo nebezpečí. Ano, hledají ho, ale na stopě nejsou.</p>
			<p class="MLP-text para-style-override-1">Ulička Chemin-Vert-Saint-Antoine vedla mezi dvěma ohradami, které byly obehnány zdí. Úzká, temná ulička, pro něho jako stvořená. Než do ní vstoupil, ještě se ohlédl.</p>
			<p class="MLP-text para-style-override-1">Z&#160;místa, kde stál, mohl přehlédnout Slavkovský most po celé jeho délce.</p>
			<p class="MLP-text para-style-override-1">Čtyři stíny právě vstupovaly na most.</p>
			<p class="MLP-text para-style-override-1">Byly zády k&#160;Botanické zahradě a&#160;směřovaly na pravý břeh.</p>
			<p class="MLP-text para-style-override-1">Čtyři stíny&#160;– čtyři chlapi.</p>
			<p class="MLP-text para-style-override-1">Jean Valjean se zachvěl jako zvěř znovu lapená.</p>
			<p class="MLP-text para-style-override-1">Zbývala jediná naděje. Že ti muži snad ještě nejsou na mostě a&#160;neuvidí ho, až bude s&#160;Cosettou přecházet velkým a&#160;osvětleným náměstím.</p>
			<p class="MLP-text para-style-override-1">Může jim zmizet jen tehdy, vnikne-li do uličky ústící do náměstí a&#160;podaří-li se mu dostat se mezi ohrady, zelinářské zahrady, pole a&#160;staveniště.</p>
			<p class="MLP-text para-style-override-1">Zdálo se, že se té tiché uličce může svěřit. Vstoupil do ní.</p>
			<p id="toc_marker-2-5-3" class="MLP-uroven3-nadpis para-style-override-1">(3) <br/>Plán Paříže z&#160;roku 1727</p>
			<p class="MLP-text-bez1radku para-style-override-1">Asi po třech stech krocích došel k&#160;místu, kde se ulička větvila. Dělila se na dvě ulice, jedna vedla vlevo, druhá vpravo. Jean Valjean jako by měl před sebou dvě ramena velkého Y. Které zvolit?</p>
			<p class="MLP-text para-style-override-1">Vůbec se nerozmýšlel a&#160;pustil se vpravo.</p>
			<p class="MLP-text para-style-override-1">Proč?</p>
			<p class="MLP-text para-style-override-1">Protože ulička po levé straně vedla na předměstí, do obydlených míst, kdežto ulice vpravo mířila do polí, do opuštěných končin.</p>
			<p class="MLP-text para-style-override-1">Ale už nepostupovali tak rychle. Cosettina volná chůze zpomalovala kroky Jeana Valjeana.</p>
			<p class="MLP-text para-style-override-1">Vzal ji opět na ruku. Cosetta mu opřela hlavu o&#160;rameno a&#160;ani nedutala.</p>
			<p class="MLP-text para-style-override-1">Občas se obracel a&#160;rozhlížel se. Dbal, aby nevybočil ze stínu. Ulice za ním byla rovná. Když se obracel podruhé nebo potřetí, neviděl nic, vládlo hluboké ticho, a&#160;tak kráčel klidněji dál.</p>
			<p class="MLP-text para-style-override-1">V&#160;jednu chvíli, když se ohlédl, se mu najednou zdálo, že se v&#160;temné dálce ulice, ze které přišel, něco pohybuje.</p>
			<p class="MLP-text para-style-override-1">Spíš pádil, než kráčel, doufaje, že najde poboční uličku a&#160;podaří se mu tamtudy uprchnout a&#160;zamést stopy.</p>
			<p class="MLP-text para-style-override-1">Postavila se mu do cesty zeď.</p>
			<p class="MLP-text para-style-override-1">Ale ta nepřekážela v&#160;další chůzi; lemovala příčnou uličku, do níž ústila právě ta, kterou se pustil Jean Valjean.</p>
			<p class="MLP-text para-style-override-1">I&#160;tentokrát se musil rozhodnout: Napravo? Nalevo?</p>
			<p class="MLP-text para-style-override-1">Podíval se doprava. Ulička byla krátká a&#160;vedla mezi staveními&#160;– buď kolnami, nebo stodolami&#160;– a&#160;náhle končila. Pozadí slepé uličky bylo zřetelně vidět: uzavírala ji vysoká bílá zeď.</p>
			<p class="MLP-text para-style-override-1">Jean Valjean pohlédl doleva. Ulička byla volná a&#160;asi po dvou stech krocích ústila do jiné, širší ulice. Z&#160;této strany očekával spásu.</p>
			<p class="MLP-text para-style-override-1">Ale ve chvíli, kdy chtěl zahnout doleva, aby se pokusil dostat se do ulice, kterou zahlédl na konci, zpozoroval na rohu uličky a&#160;ulice, k&#160;níž mířil, černou nehybnou postavu.</p>
			<p class="MLP-text para-style-override-1">Byl to muž, který tam byl zřejmě poslán hlídat, a&#160;teď čekal, aby ve vhodnou chvíli zatarasil cestu.</p>
			<p class="MLP-text para-style-override-1">Jean Valjean couvl.</p>
			<p class="MLP-text para-style-override-1">Končiny mezi předměstím Saint-Antoine a&#160;Rapée, kde se octl Jean Valjean, byly od základu přeměněné nedávnými stavbami, což někteří lidé považují za znetvoření a&#160;druzí za zvelebení. Pole, ohrady a&#160;staré budovy zmizely. Dnes tam stojí docela nové široké ulice, zápasnické arény, jízdárny, nádraží a&#160;věznice Mazas; jak vidět&#160;– pokrok ve snaze zlepšit svět.</p>
			<p class="MLP-text para-style-override-1">Před půl stoletím se v&#160;běžné lidové mluvě, která tkví plně v&#160;tradici, Institutu důsledně říkalo <span class="MLP-znak-kurziva-11b">les Quatre-Nations</span>, Komické opeře <span class="MLP-znak-kurziva-11b">Feydeau</span>, a&#160;místu, kde se octl Jean Valjean, <span class="MLP-znak-kurziva-11b">Petit-Picpus</span>&#160;– Malý Picpus. Brána Saint-Jacques, Pařížská brána, hradby Sergents, Porcherons, Galiote, Célestins, Capucins, Mail, Bourbe, Arbre de Cracovie, Petite-Pologne a&#160;Petit-Picpus jsou jména staré Paříže, která přežila potopu. Nad těmito troskami minulosti se vznáší vzpomínka národa.</p>
			<p class="MLP-text para-style-override-1">Petit-Picpus, který ostatně téměř neexistoval a&#160;byl jen náznakem městské čtvrti, měl klášterní vzhled španělského města. Málo cest tu bylo vydlážděno a&#160;málo ulic zastavěno. Až na dvě nebo tři ulice, o&#160;kterých se ještě zmíníme, tam byly jenom zdi a&#160;samota. Ani krám, ani vůz, sotva tu a&#160;tam nějaká svíčka zářící v&#160;okně; po desáté hodině byla už pozhášena všechna světla. Zahrady, kláštery, ohrady, zelinářství; tu a&#160;tam nízké domky a&#160;zdi vysoké jako domy.</p>
			<p class="MLP-text para-style-override-1">Tak vypadala tato čtvrť v&#160;minulém století. Revoluce se do ní zle zakousla. Revoluční městský úřad dal strhnout staré budovy, razil nové cesty a&#160;čtvrť prořídla. Udělali z&#160;ní rumiště. Je tomu třicet let, co byla vyhlazena novými stavbami. Dnes je dokonale vyškrtnuta. Petit-Picpus, který není v&#160;žádném novějším plánu, je dosti zřetelně vyznačen na plánu z&#160;roku 1727, vyšlém v&#160;Paříži u&#160;Denise Thierryho a&#160;v&#160;Lyonu u&#160;Jana Girina v&#160;ulici Mercière „u Moudrosti“. Ulice v&#160;Petit-Picpusu měly&#160;– jak jsme právě popsali&#160;– podobu Y utvořenou ulicí Chemin-Vert-Sant-Antoine, která se dělila na dvě uličky; z&#160;nich ta nalevo se jmenovala ulička Picpus a&#160;napravo ulice Polonceau. Obě ramena Y byla ve svém vyvrcholení spojena příčnou závorou, které se říkalo ulice Droit-Mur. Do ní ústila ulice Polonceau; ulička Picpus šla dál až k&#160;tržišti Lenoir. Ten, kdo přicházel od Seiny a&#160;dostal se až na konec ulice Polonceau, měl po levé straně ulici Droit-Mur, která se náhle otáčela v&#160;pravém úhlu, před sebou měl zeď této ulice a&#160;po pravici kusé prodloužení ulice Droit-Mur bez východu, slepou uličku Genrot.</p>
			<p class="MLP-text para-style-override-1">A&#160;právě tam se octl Jean Valjean.</p>
			<p class="MLP-text para-style-override-1">Jak jsme už řekli, zarazil se, když zahlédl černý obrys muže na stráži na nároží ulice Droit-Mur a&#160;uličky Picpus. Už nepochyboval. Ten přízrak ho nespouštěl z&#160;očí.</p>
			<p class="MLP-text para-style-override-1">Co dělat?</p>
			<p class="MLP-text para-style-override-1">Na ústup již nebylo kdy. Stín, jejž zahlédl před chvílí na nevelkou vzdálenost ve tmě za sebou, byl bezpochyby Javert a&#160;jeho četa. Javert byl již pravděpodobně na začátku ulice, na jejímž konci stál Jean Valjean. Vyznal se podle všeho dobře v&#160;tom malém bludišti a&#160;náležitě se zabezpečil, když vyslal jednoho ze svých lidí hlídat východ. Tyto domněnky, tak podobné jistotě, naráz zavířily <span>v&#160;obolavělém</span> mozku Jeana Valjeana jako hrst popela, do které zafoukal vítr. Zkoumal slepou uličku Genrot; tam byla překážka. Nahlédl do uličky Picpus; tam stála hlídka. Viděl chmurnou postavu, jak se černě rýsuje na bílém dláždění zalitém měsíčním světlem. Půjde-li vpřed, narazí na černého muže. Vrátí-li se, padne do rukou Javertovi. Jean Valjean cítil, že se ocitl v&#160;smyčce, která se pomalu zatahovala. Zoufale v<span>zhlédl</span> k&#160;nebi.</p>
			<p id="toc_marker-2-5-4" class="MLP-uroven3-nadpis para-style-override-1">(4)<br/>Tápání při útěku</p>
			<p class="MLP-text-bez1radku para-style-override-1">Abychom dobře porozuměli tomu, co přijde, je třeba si jasně představit uličku Droit-Mur, a&#160;obzvlášť roh, který zůstal po levé straně&#160;– při vstupu z&#160;ulice Polonceau do uličky. Ulička Droit-Mur byla po pravé straně až k&#160;uličce Picpus napořád vroubena jenom chudě vypadajícími domky; na levé straně stálo jediné stavení přísných linií, složené z&#160;několika obytných částí, které se postupně zvyšovaly o&#160;jedno nebo dvě poschodí směrem k&#160;uličce Picpus, takže toto stavení, velmi vysoké na straně ulice Picpus, bylo dosti nízké u&#160;ulice Polonceau. Tam, na rohu, o&#160;kterém jsme mluvili, nebylo stavení vyšší než zeď, která nešla rovnoměrně s&#160;uliční čárou; uhýbala a&#160;tvořila značně ustupující tupý úhel, zakrytý svými rohy očím pozorovatele, který stál buď v&#160;ulici Polonceau, nebo v&#160;ulici Droit-Mur.</p>
			<p class="MLP-text para-style-override-1">Od jednoho z&#160;rohů tohoto tupého úhlu se táhla zeď do ulice Polonceau až k&#160;domu, který nesl číslo 49, a&#160;do ulice Droit-Mur, kde byla mnohem kratší, až k&#160;ponurému stavení, o&#160;kterém jsme mluvili a&#160;jehož štít protínala, tvoříc tak v&#160;ulici nový ustupující kout. Tento domovní štít vypadal smutně; bylo v&#160;něm jediné okno, nebo lépe řečeno, stále zavřené dvě okenice pobité zinkovým plechem.</p>
			<p class="MLP-text para-style-override-1">Popis místa, jejž zde uvádíme, je velmi přesný a&#160;starousedlíci této čtvrti si jistě podle něho všechno zcela jasně představí.</p>
			<p class="MLP-text para-style-override-1">Sražený roh byl cele vyplněn čímsi, co se podobalo ohromným a&#160;ubohým vratům. Byla to široká a&#160;beztvárná změť svisle kladených, nahoře širších prken, spojených napříč dlouhými kovanými pásy. Z&#160;boku vedla dovnitř obvykle veliká postranní branka, proražená zřejmě nejdéle před padesáti lety.</p>
			<p class="MLP-text para-style-override-1">Nad tupým rohem rozkládala větve košatá lípa a&#160;zeď do ulice Polonceau obrůstala břečťanem.</p>
			<p class="MLP-text para-style-override-1">V&#160;blížícím se nebezpečí zaujalo Jeana Valjeana toto pochmurné stavení, na první pohled neobydlené a&#160;opuštěné. Přelétl je rychle očima. Říkal si, že se zachrání, podaří-li se mu proniknout dovnitř. Tak uvažoval a&#160;doufal.</p>
			<p class="MLP-text para-style-override-1">Ve střední části průčelí budovy, která vedla do ulice Droit-Mur, byly u&#160;všech oken a&#160;ve všech patrech staré olověné okapy. Bohatě rozvité spoje, které šly z&#160;hlavní okapové roury ke všem podokenním jímkám, rýsovaly se na průčelí domu jako nějaký strom. Větve rour s&#160;nesčíslnými koleny připomínaly staré bezlisté a&#160;pokroucené révoví, které se vine na štítech starodávných dvorců.</p>
			<p class="MLP-text para-style-override-1">Podivná špalírová stěna z&#160;plechových a&#160;železných větví upoutala pozornost Jeana Valjeana nejdříve. Posadil Cosettu zády k&#160;patníku, poručil jí, aby byla zticha, a&#160;běžel k&#160;místu, kde se roura dotýkala dlažby. Což vyšplhat se po ní a&#160;vniknout tak do domu? Ale roura byla chatrná, nebyla už k&#160;ničemu, sotva držela pohromadě. Ostatně všechna okna toho zamlklého stavení byla zamřížovaná silnými železnými pruty, i&#160;podstřešní okénka měla mříže. Krom toho měsíc jasně osvětloval průčelí a&#160;muž, který hlídal na konci ulice, by mohl zahlédnout Jeana Valjeana, jak šplhá nahoru. A&#160;co s&#160;Cosettou? Jak ji vytáhnout do třetího patra?</p>
			<p class="MLP-text para-style-override-1">Jean Valjean se vzdal úmyslu vyškrábat se po okapovém vedení a&#160;plížil se podél zdi do ulice Polonceau.</p>
			<p class="MLP-text para-style-override-1">Když se octl v&#160;koutu zdi, kde usadil Cosettu, uvědomil si, že ho tam nikdo nemůže vidět. Byl zde&#160;– jak jsme právě vysvětlili&#160;– skryt pohledu z&#160;kterékoli strany. Nadto ho kryl stín. A&#160;pak zde byla dvojí vrata. Snad by se dala vypáčit. Zeď, nad kterou viděl lípu a&#160;břečťan, vedla jistě kolem celé zahrady, a&#160;v&#160;té by se mohl přinejmenším ukrýt, i&#160;když stromy byly ještě holé, a&#160;přečkat tam zbytek noci.</p>
			<p class="MLP-text para-style-override-1">Čas utíkal. Musil jednat rychle.</p>
			<p class="MLP-text para-style-override-1">Ohmatal průjezdní dveře a&#160;zjistil, že jsou uvnitř i&#160;zevně zatlučeny.</p>
			<p class="MLP-text para-style-override-1">S&#160;větší nadějí se přiblížil k&#160;druhým ohromným vratům. Byla strašně sešlá a&#160;už pro svou šířku méně pevná, prkna byla shnilá a&#160;trojí železné vazby zrezivělé. Zdálo se lehké proniknout touto červotočivou hradbou.</p>
			<p class="MLP-text para-style-override-1">Když si vrata prohlédl důkladněji, zjistil, že to vlastně vrata nejsou. Neměla veřeje, ani závěsy, ani zámky, ani křídla. Železné pásy vcelku je spojovaly od jednoho konce k&#160;druhému. Trhlinami v&#160;prknech zahlédl hrubě zabetonované kvádry a&#160;kameny, které mohli kolemjdoucí spatřit ještě před deseti lety. S&#160;hrůzou byl nucen si přiznat, že zdánlivá vrata jsou jenom dřevěná přepážka, opřená o&#160;nějaké stavení. Bylo snadné vyrvat prkno, ale za prknem ses octl tváří v&#160;tvář zdi.</p>
			<p id="toc_marker-2-5-5" class="MLP-uroven3-nadpis para-style-override-1">(5) <br/>Co by při plynovém osvětlení bylo nemožné</p>
			<p class="MLP-text-bez1radku para-style-override-1">V&#160;tom okamžiku se v&#160;dálce ozval temný odměřený zvuk. Jean Valjean se odvážil vystrčit hlavu. To četa sedmi až osmi vojáků právě vstupovala do ulice Polonceau. Zahlédl svit bodáků. Mířili k&#160;němu.</p>
			<p class="MLP-text para-style-override-1">Vojáci, v&#160;jejichž čele rozeznal Javertovu vysokou postavu, se přibližovali pomalu a&#160;obezřele. Často zůstávali stát. Zřejmě prohledávali všechny kouty, výklenky u&#160;dveří a&#160;průjezdy.</p>
			<p class="MLP-text para-style-override-1">Nebylo pochyby, že Javert potkal nějakou hlídku a&#160;vzal ji s&#160;sebou.</p>
			<p class="MLP-text para-style-override-1">Oba Javertovi pomocníci šli v&#160;jejích řadách.</p>
			<p class="MLP-text para-style-override-1">Podle rychlosti, jak kráčeli, a&#160;se zastávkami, které dělali, mohli do míst, kde stál Jean Valjean, dojít za čtvrt hodiny. Byla to strašná chvíle. Jen několik minut dělilo Jeana Valjeana od příšerné propasti, která před ním otvírala jícen už potřetí. Nyní však by galeje nebyly galejemi, ale znamenalo by to ztratit provždy Cosettu; byl by to život zaživa pohřbeného.</p>
			<p class="MLP-text para-style-override-1">Zůstávala jediná možnost.</p>
			<p class="MLP-text para-style-override-1"><span>Na Jeanu Valjeanovi bylo cosi zvláštního; jako by nosil dvě mošny; v&#160;jedné skrýval myšlenky světce a&#160;v&#160;druhé zločinecké vlohy, které naháněly strach. Podle potřeby hmátl do jedné nebo druhé kapsy.</span></p>
			<p class="MLP-text para-style-override-1">Dík častým pokusům o&#160;útěk z&#160;toulonských galejí si Jean Valjean kromě jiných dovedností a&#160;podivuhodných triků mistrně osvojil neuvěřitelné umění vyšplhat se po zdi v&#160;pravém úhlu až do šestého patra bez žebříku a&#160;skob, jedině silou svalů, a&#160;pomáhat si přitom týlem, rameny, boky a&#160;koleny a&#160;využívat všech nahodilých nerovností kamene; toto umění naplnilo lidi hrůzou, ale zároveň proslavilo kout na dvoře pařížské Conciergerie, kudy asi před dvaceti lety uprchl odsouzenec Battemolle.</p>
			<p class="MLP-text para-style-override-1">Jean Valjean přeměřil očima zeď, nad kterou se rozkládala koruna lípy. Byla osmnáct stop vysoká. Rohový prostor, který tvořila se štítem velkého stavení, byl ve své dolní části vyplněn zdivém ve tvaru trojhranu, pravděpodobně k&#160;ochraně tohoto útulného zákoutí před nečistou cháskou, které se říká chodci. Takovéto ochranné zdění rohů je v&#160;Paříži běžné.</p>
			<p class="MLP-text para-style-override-1">Zdivo mělo asi pět stop na výšku. Vzdálenost od jeho vrcholku až ke hřebenu zdi měřila jen čtrnáct stop.</p>
			<p class="MLP-text para-style-override-1">Nezastřešená zeď byla obložena plochými kameny.</p>
			<p class="MLP-text para-style-override-1">Potíž byla s&#160;Cosettou. Cosetta přece neumí šplhat po zdi. Opustit ji? Na to Jean Valjean ani nepomyslil. Odnést ji bylo nemožné. Má-li se podařit neobvyklý výstup, je k&#160;tomu potřebí síly celého muže. Sebemenší břemeno by porušilo rovnováhu a&#160;on by se zřítil.</p>
			<p class="MLP-text para-style-override-1">Potřeboval provaz. Jean Valjean však provaz neměl. Kde teď o&#160;půlnoci v&#160;ulici Polonceau sehnat provaz? Být v&#160;tu chvíli králem, dal by Jean Valjean království za provaz.</p>
			<p class="MLP-text para-style-override-1">Za mimořádných okolností býváme podivně oslněni, buď nás blesk oslepí, anebo osvítí.</p>
			<p class="MLP-text para-style-override-1">Zoufalý pohled Jeana Valjeana se setkal s&#160;ramenem svítilny ve slepé uličce Genrot.</p>
			<p class="MLP-text para-style-override-1">V&#160;oné době v&#160;pařížských ulicích ještě nebyly plynové hořáky. Za stmívání se rozsvěcovaly lucerny umístěné v&#160;jisté vzdálenosti od sebe. Lucerny se vytahovaly a&#160;stahovaly provazem, napjatým tu a&#160;tam přes ulici a&#160;vedeným v&#160;drážce ramene. Naviják provazu byl skryt v&#160;železné skřínce pod lucernou, od níž měl lampář klíč; provaz byl až do určité výšky chráněn kovovou trubkou.</p>
			<p class="MLP-text para-style-override-1">Jean Valjean, sebrav veškerou energii, jediným skokem přeběhl ulici, vrazil do slepé uličky, špičkou nože vypáčil závěr skříňky a&#160;za chvilku byl zpátky u&#160;Cosetty. Měl, co potřeboval&#160;– provaz. Ti, kdo chtějí uniknout nástrahám osudu, musí jednat rychle.</p>
			<p class="MLP-text para-style-override-1">Vysvětlili jsme, že tu noc lucerny nesvítily. Také lampa ve slepé uličce Genrot tedy nehořela a&#160;bylo možno přejít kolem a&#160;nepovšimnout si, že není v&#160;pořádku.</p>
			<p class="MLP-text para-style-override-1">Avšak pozdní hodina, místo, tma a&#160;počínání Jeana Valjeana, jeho podivné pohyby, jeho pobíhání z&#160;místa na místo, to všechno začalo Cosettu znepokojovat. Každé jiné dítě by se už bylo dávno dalo do pláče. Cosetta se však spokojila jen tím, že zatahala Jeana Valjeana za šos kabátu. Čím dál tím zřetelněji bylo slyšet kroky blížící se hlídky.</p>
			<p class="MLP-text para-style-override-1">„Tatínku,“ řekla docela tiše, „já se bojím. Kdo to sem jde?“</p>
			<p class="MLP-text para-style-override-1">„Tiše!“ odpověděl nešťastník. „To je Thénardierka.“</p>
			<p class="MLP-text para-style-override-1">Cosetta se zachvěla. Jean Valjean dodal:</p>
			<p class="MLP-text para-style-override-1">„Mlč a&#160;nech mě jednat. Budeš-li křičet a&#160;plakat, Thénardierka tě najde. Přišla a&#160;chce si tě odvést.“</p>
			<p class="MLP-text para-style-override-1">A&#160;pak, aniž spěchal, ale také bez zbytečného otálení, s&#160;odměřenou a&#160;puntičkářskou přesností, tím pozoruhodnější, že se co chvíli mohla objevit Javertova hlídka, odvázal si kravatu, opásal jí v&#160;podpaží Cosettino tělíčko, dávaje přitom pozor, aby dítě nezranila, přivázal kravatu na konec provazu uzlem, kterému námořníci říkají vlaštovčí, opačný konec provazu vzal do zubů, zul si boty a&#160;punčochy, hodil je přes zeď, vylezl na podezdívku a&#160;v&#160;koutě, který tvořily zeď a&#160;štít, se začal soukat vzhůru tak spolehlivě a&#160;sebejistě, jako by měl pod patami a&#160;lokty žebříky.</p>
			<p class="MLP-text para-style-override-1">Neuplynulo ani půl minuty, a&#160;už klečel na zdi.</p>
			<p class="MLP-text para-style-override-1">Cosetta ho udiveně pozorovala, aniž pronesla slovo. Napomenutí Jeana Valjeana a&#160;jméno Thénardierové ji zmrazilo.</p>
			<p class="MLP-text para-style-override-1">Pojednou zaslechla hlas Jeana Valjeana, který tiše volal:</p>
			<p class="MLP-text para-style-override-1">„Opři se o&#160;zeď.“</p>
			<p class="MLP-text para-style-override-1">Cosetta poslechla.</p>
			<p class="MLP-text para-style-override-1">„Mlč a&#160;neměj strach,“ napomínal ji Jean Valjean.</p>
			<p class="MLP-text para-style-override-1">A&#160;Cosetta cítila, že se vznáší do výše. Než si uvědomila, co se s&#160;ní děje, stála nahoře na zdi.</p>
			<p class="MLP-text para-style-override-1">Jean Valjean ji uchopil, posadil si ji na záda, obě její ručky uchopil levicí, lehl si na břicho a&#160;plazil se po zdi až k&#160;tupému úhlu. Hádal dobře, narazil na stavení, jehož střecha vedla od dřevěného pažení a&#160;skláněla se mírně skoro až k&#160;zemi, dotýkajíc se lípy.</p>
			<p class="MLP-text para-style-override-1">Byla to šťastná náhoda, protože zeď byla z&#160;této strany mnohem vyšší než z&#160;ulice. Jean Valjean taktak že viděl pod sebou pevnou půdu.</p>
			<p class="MLP-text para-style-override-1">Dostal se právě ke svahu střechy, ale ještě se nespustil ze hřebene zdi, když divoký povyk ohlásil příchod hlídky. Bylo slyšet řízný hlas Javertův:</p>
			<p class="MLP-text para-style-override-1">„Prohledejte slepou uličku! Ulice Droit-Mur je hlídána, ulička Picpus také. Ručím za to, že je ve slepé uličce!“</p>
			<p class="MLP-text para-style-override-1">Vojáci se vrhli do slepé uličky Genrot.</p>
			<p class="MLP-text para-style-override-1">Zatím se Jean Valjean s&#160;Cosettou v&#160;náručí spouštěl po střeše dolů, dostal se k&#160;lípě a&#160;seskočil na zem. Ať už z&#160;hrůzy nebo ze statečnosti Cosetta ani nevzdychla. Jen ruce měla trochu odřené.</p>
			<p id="toc_marker-2-5-6" class="MLP-uroven3-nadpis para-style-override-1">(6) <br/>Počátek záhady</p>
			<p class="MLP-text-bez1radku para-style-override-1">Jean Valjean se octl v&#160;rozlehlé zahradě podivného vzhledu; byla to jedna z&#160;oněch smutných zahrad, které jsou jako stvořené, abychom se do nich dívali v&#160;zimě a&#160;v&#160;noci. Byla podélná, vzadu se táhla alej vysokých topolů, v&#160;rozích rostl starý bez a&#160;uprostřed zahrady na volném nestíněném prostranství se tyčil velký osamělý strom, sem tam bylo několik zkroucených a&#160;zježených štěpů, které vypadaly jako velká křoviska, dále čtverce zelinářské zahrady, melounové pařeniště, jehož poklopy se blýskaly v&#160;měsíčním světle, a&#160;stará žumpa. Porůznu stály kamenné lavice zčernalé snad mechem. Cesty byly rovné a&#160;vroubené temnými stromečky. Polovinu zahrady zarůstala tráva, ostatek pokryla zelená plíseň.</p>
			<p class="MLP-text para-style-override-1">Jean Valjean měl po boku stavení, jehož střecha mu posloužila k&#160;sestupu, dále hromadu chrastí a&#160;za chrastím docela u&#160;zdi kamennou sochu, jejíž otlučená tvář se jako neforemná maska nejasně rýsovala ve tmě.</p>
			<p class="MLP-text para-style-override-1">Stavení bylo spíš rozvalinou, ve které bylo ještě rozeznat pobořené místnosti; jedna z&#160;nich, úplně zasypaná zdivem, sloužila asi jako kůlna.</p>
			<p class="MLP-text para-style-override-1">Velká budova vedoucí do ulice Droit-Mur a&#160;stáčející se do uličky Picpus tvořila v&#160;zahradě pravý úhel. Zadní část budovy byla ještě truchlivější než průčelí. Všecka okna byla zamřížovaná, nikde v&#160;nich ani tuchy po světle. V&#160;nejvyšších poschodích byla okna zamřížovaná jako ve věznicích. Jedna část budovy vrhala stín na druhé křídlo a&#160;odtud se stín táhl po zahradě jako ohromný černý flór.</p>
			<p class="MLP-text para-style-override-1">Žádný jiný dům nebylo vidět. Konec zahrady se ztrácel v&#160;mlze a&#160;ve tmě. Ale přesto se na různých místech matně rýsovaly přerušované zdi&#160;– snad to byly jednotlivé zelinářské zahrady&#160;– a&#160;nízké střechy ulice Polonceau.</p>
			<p class="MLP-text para-style-override-1">Nic divočejšího a&#160;opuštěnějšího nad tuto zahradu si nelze představit. Nebylo tam živáčka, což bylo v&#160;onu chvíli naprosto přirozené; přesto se nezdálo, že by tohle místo bylo stvořeno k&#160;tomu, aby se zde někdo procházel i&#160;za samého poledne.</p>
			<p class="MLP-text para-style-override-1">První starostí Jeana Valjeana bylo, aby si našel střevíce a&#160;obul se a&#160;aby se dostal s&#160;Cosettou do kůlny. Ten, kdo se skrývá, se nikdy necítí dost ukryt. Dítě, které nepřestávalo myslit na Thénardierovou, sdílelo jeho pud a&#160;krčilo se, aby se schovalo co nejlépe.</p>
			<p class="MLP-text para-style-override-1">Cosetta se třásla a&#160;tiskla k&#160;Jeanu Valjeanovi. Bylo slyšet rámusivý hluk čety, která prohledávala slepou uličku i&#160;větší ulici, rány pažeb o&#160;kamení, Javertovy rozkazy špiclům, nadávky ve směsici slov, jimž nikdo nerozuměl.</p>
			<p class="MLP-text para-style-override-1">Asi po čtvrthodině se zdálo, že se bouřlivé hřmění vzdaluje. Jean Valjean ani nedýchal.</p>
			<p class="MLP-text para-style-override-1">Měkce položil ruku na Cosettina ústa.</p>
			<p class="MLP-text para-style-override-1">Samota, v&#160;níž se octl, byla tak podivuhodně klidná, že ani ono zuřivé, příšerné povykování nablízku nich ji nezkalilo. Jako by zdi byly vystavěny z&#160;hluchých kamenů, jak o&#160;tom mluví Písmo.</p>
			<p class="MLP-text para-style-override-1">Náhle se uprostřed hlubokého klidu rozlehly nové zvuky; nebeské, nepostižitelné líbezné zvuky na pozadí odporného hluku, jaký panoval před malou chvílí. Byl to chorál, který se linul z&#160;temnot, jiskření modlitby a&#160;melodie v&#160;tmavém a&#160;děsivém tichu noci; ženské hlasy, ve kterých zněl nevinný panenský přízvuk prostinké dětské dušičky, hlasy, které nejsou z&#160;tohoto světa. Slyší je novorozeňátka, než se narodí, a&#160;provázejí umírajícího. Zpěv vycházel z&#160;ponuré budovy, která vévodila zahradě. Byli byste řekli, že ve chvíli, kdy ďábelský hlomoz utichal, se tam blížil andělský sbor.</p>
			<p class="MLP-text para-style-override-1">Cosetta a&#160;Jean Valjean padli na kolena.</p>
			<p class="MLP-text para-style-override-1">Nevěděli, co se to děje, netušili, kde jsou, ale oba, muž i&#160;dítě, kajícník i&#160;neviňátko, cítili, že musí pokleknout.</p>
			<p class="MLP-text para-style-override-1">Hlasy byly tak podivně odhmotněné, že se budova přese všechno zdála opuštěná. Nadpozemský zpěv v&#160;neobydleném domě.</p>
			<p class="MLP-text para-style-override-1">Ve chvíli, kdy zněl zpěv, Jean Valjean již nemyslil na nic. Neviděl už noc, vnímal jen modrou oblohu. Cítil, že rozpíná křídla, která máme všichni ve svém nitru.</p>
			<p class="MLP-text para-style-override-1">Zpěv uhasl. Možná že zněl dlouho. Jean Valjean by to nebyl mohl říci. Hodiny vytržení se zdají být okamžikem.</p>
			<p class="MLP-text para-style-override-1">Všechno se zas ponořilo do ticha. Klid na ulici, ticho v&#160;zahradě. I&#160;to, co vlévalo důvěru, všechno vyvanulo. Na hřebenu zdi čechral vítr v&#160;tichounkém, chmurném šelestění chomáčky suché trávy.</p>
			<p id="toc_marker-2-5-7" class="MLP-uroven3-nadpis para-style-override-1">(7) <br/>Pokračování záhady</p>
			<p class="MLP-text-bez1radku para-style-override-1">Zvedl se ostrý noční vítr, což ukazovalo na jednu dvě hodiny po půlnoci. Ubohá Cosetta mlčela. Protože si mlčky opírala o&#160;něho hlavu, Jean Valjean myslil, že usnula. Sklonil se a&#160;podíval se jí do tváře. Měla široce otevřené oči a&#160;zamyšlený výraz, který Jeana Valjeana zabolel.</p>
			<p class="MLP-text para-style-override-1">Stále se chvěla.</p>
			<p class="MLP-text para-style-override-1">„Nechce se ti spát?“ řekl Jean Valjean.</p>
			<p class="MLP-text para-style-override-1">„Je mi strašně zima,“ odpověděla.</p>
			<p class="MLP-text para-style-override-1">Za chvíli dodala:</p>
			<p class="MLP-text para-style-override-1">„Je tady ještě?“</p>
			<p class="MLP-text para-style-override-1">„Kdo?“ zeptal se Jean Valjean.</p>
			<p class="MLP-text para-style-override-1">„Paní Thénardierová.“</p>
			<p class="MLP-text para-style-override-1">Jean Valjean už zapomněl na prostředek, kterého použil, aby přinutil Cosettu k&#160;mlčení.</p>
			<p class="MLP-text para-style-override-1">„Ach,“ řekl, „ta už je pryč. Už se ničeho neboj.“</p>
			<p class="MLP-text para-style-override-1">Dítě si oddechlo, jako by mu spadl kámen ze srdce.</p>
			<p class="MLP-text para-style-override-1">Zem byla vlhká, kůlna ze všech stran nechráněná a&#160;vítr čím dál tím mrazivější. Starý dobrák svlékl kabát a&#160;Cosettu do něho zabalil.</p>
			<p class="MLP-text para-style-override-1">„Už ti není taková zima?“ zeptal se.</p>
			<p class="MLP-text para-style-override-1">„Už je mi tepleji, tatínku!“</p>
			<p class="MLP-text para-style-override-1">„Tak na mě chvilku počkej. Hned se vrátím.“</p>
			<p class="MLP-text para-style-override-1">Vystoupil z&#160;rozvalin a&#160;dal se podél budovy, hledaje nějaký lepší útulek. Našel několikery dveře, ale všechny byly zavřeny. Všechna okna v&#160;přízemí měla mříže.</p>
			<p class="MLP-text para-style-override-1"><span>Právě když míjel vnitřní kout budovy, povšiml si, že se dostal ke klenutým oknům, ve kterých zahlédl bledou zář. Stoupl si na špičky a&#160;oknem nahlédl dovnitř. Všechna okna vedla do dosti rozsáhlé síně, dlážděné velkými kameny a&#160;rozdělené klenbami a&#160;pilíři; bylo tam vidět jen blikavé světélko a&#160;velké stíny. Světlo vycházelo z&#160;věčné lampy, která visela v&#160;rohu. Síň byla opuštěná a&#160;nic se tam nepohnulo. Ale čím upřeněji Jean Valjean hleděl, tím jasněji se mu zdálo, že na zemi na dlažbě vidí cosi přikrytého rubášem. Mělo to podobu mrtvolně nehybného lidského těla, nataženého na dlažbě obličejem k&#160;zemi, ruce složené křížem. Podle jakéhosi hada, který se vinul po dlažbě, by se bylo dalo soudit, že ten příšerný zjev má kolem krku provaz.</span></p>
			<p class="MLP-text para-style-override-1">Celá spoře osvětlená síň tonula v&#160;přítmí, což hrůznost výjevu ještě zvyšovalo.</p>
			<p class="MLP-text para-style-override-1">Později Jean Valjean říkával, že sice zažil ledaco strašného, ale co živ nespatřil zjev, který by ho zmrazil a&#160;poděsil tak jako záhadná postava, podrobující se v&#160;tak pochmurném místě neznámému mystériu. Strašlivé bylo pomyšlení, že to může být mrtvý, a&#160;ještě strašnější domněnka, že je to snad živý člověk.</p>
			<p class="MLP-text para-style-override-1">Odvážil se přitisknout čelo na okenní tabuli a&#160;vyčkával, zda postava nedá najevo známku života. Čekal hodně dlouho&#160;– tak mu to alespoň připadalo&#160;–, ale marně, natažená postava se ani nepohnula. Náhle se ho zmocnil nevýslovný strach a&#160;Jean Valjean se dal na ústup. Měl pocit, že postava za ním pospíchá a&#160;mává rukama.</p>
			<p class="MLP-text para-style-override-1">Všecek udýchán došel k&#160;rozvalinám. Nohy mu vypovídaly službu; pot se mu lil po zádech.</p>
			<p class="MLP-text para-style-override-1">Kde to je? Kdo by si byl kdy pomyslil, že se uprostřed Paříže vyskytne něco podobného této hrobce? Co to je za podivný dům? Budova plná nočních záhad, přivolávající andělskými hlasy duše z&#160;temnot, a&#160;když přijdou, nabízí jim děsivá vidění&#160;– budova, která slibuje, že otevře zářivou nebeskou bránu, a&#160;zatím otvírá děsivý vchod do hrobky! A&#160;přece to byla opravdová budova, dům, který má své číslo v&#160;ulici! Nebyl to sen! Jean Valjean ohmatal kameny, aby tomu uvěřil.</p>
			<p class="MLP-text para-style-override-1">Chlad, úzkost, nepokoj, dojmy celého večera v&#160;něm vyvolaly skutečnou horečku a&#160;všechny dohady se střetaly v&#160;jeho unaveném mozku.</p>
			<p class="MLP-text para-style-override-1">Přistoupil ke Cosettě. Spala.</p>
			<p id="toc_marker-2-5-8" class="MLP-uroven3-nadpis para-style-override-1">(8) <br/>Záhada se rozrůstá</p>
			<p class="MLP-text-bez1radku para-style-override-1">Dívenka si položila hlavu na kámen a&#160;usnula.</p>
			<p class="MLP-text para-style-override-1">Posadil se vedle ní a&#160;jal se ji pozorovat. Čím déle na ni hleděl, tím více se uklidňoval a&#160;poznenáhlu nabýval duševní rovnováhy.</p>
			<p class="MLP-text para-style-override-1">Uvědomil si skutečnost, která se měla nadále stát podstatou jeho nynějšího života: dokud ona bude u&#160;něho a&#160;dokud ji bude mít u&#160;sebe, bude se starat jen o&#160;ni, bude se strachovat jen o&#160;ni. Vůbec necítil, že je mu bez kabátu, kterým přikryl Cosettu, veliká zima.</p>
			<p class="MLP-text para-style-override-1">Ale v&#160;snění, do něhož upadl, doléhal k&#160;němu již delší chvíli podivný zvuk. Jako by tu klinkal nějaký zvoneček. Zvuk přicházel ze zahrady, slabý, ale přece zřetelný. Připadal mu jako jemná neurčitá hudba, kterou vydávají v&#160;noci zvonce pasoucího se stáda.</p>
			<p class="MLP-text para-style-override-1">Ten zvuk přinutil Jeana Valjeana, aby se obrátil.</p>
			<p class="MLP-text para-style-override-1">Rozhlédl se a&#160;viděl, že někdo je v&#160;zahradě.</p>
			<p class="MLP-text para-style-override-1">Bytost, která se podobala muži, chodila mezi poklopy na melounovém pařeništi, vztyčovala se, skláněla a&#160;zas zůstávala stát s&#160;takovou pravidelností, jako by něco prostírala na zemi. To stvoření, jak se zdálo, kulhalo.</p>
			<p class="MLP-text para-style-override-1">Jean Valjean se chvěl zimnicí, jež zchvacuje nešťastníky. Všechno je jim nepřátelské a&#160;podezřelé. Nedůvěřují světlu, protože je pomáhá odhalit, a&#160;nedůvěřují noci, protože pomáhá je přistihnout. Před chvíli se třásl, že je zahrada opuštěná, nyní se chvěl, protože v&#160;ní někdo chodí.</p>
			<p class="MLP-text para-style-override-1">Nejprve ho děsily přízraky, nyní ho straší skutečnost. Řekl si, že Javert a&#160;ostatní nohsledové snad ještě neodešli, bezpochyby zanechali nějaké muže na stráži a&#160;ten muž v&#160;zahradě by mohl vykřiknout, že v&#160;zahradě jsou zloději, a&#160;mohl by jim ho vydat. Vzal Cosettu něžně do náručí a&#160;odnesl ji do nejodlehlejšího kouta kůlny za hromadu starého nepoužívaného nábytku. Cosetta se ani nehnula.</p>
			<p class="MLP-text para-style-override-1">Odtud pozoroval chování člověka, který chodil po melounovém pařeništi. Bylo zajímavé, že rolnička sledovala každé jeho hnutí. Když přicházel blíž, cinkání zesilovalo, když se vzdaloval, sláblo; když učinil prudší pohyb, doprovázelo jej i&#160;prudší zacinkání; když se zastavil, zvuk utichal. Bylo zřejmé, že muž má rolničku u&#160;sebe; co to znamená? Kdo je ten muž, jenž nosí zvoneček jako beran nebo vůl?</p>
			<p class="MLP-text para-style-override-1">Mezitímco si kladl tyto otázky, dotkl se Cosettiných rukou. Byly ledové.</p>
			<p class="MLP-text para-style-override-1">„Ach, Bože!“ řekl.</p>
			<p class="MLP-text para-style-override-1">Tiše zvolal:</p>
			<p class="MLP-text para-style-override-1">„Cosetto!“</p>
			<p class="MLP-text para-style-override-1">Neotevřela oči.</p>
			<p class="MLP-text para-style-override-1">Prudce jí zatřásl.</p>
			<p class="MLP-text para-style-override-1">Neprobudila se.</p>
			<p class="MLP-text para-style-override-1">„Snad neumřela!“ řekl, vztyčil se a&#160;zachvěl se od hlavy až k&#160;patě.</p>
			<p class="MLP-text para-style-override-1">Nejstrašnější myšlenky mu vířily hlavou. Jsou chvíle, kdy na nás doléhají nejšerednější domněnky jako tlupa litic a&#160;násilnicky boří hráze našeho mozku. Jde-li o&#160;bytosti, které milujeme, vymýšlí naše moudrost všelijaké pošetilosti. Jean Valjean si vzpomněl, že usne-li někdo venku za mrazivé noci, může z&#160;toho mít smrt.</p>
			<p class="MLP-text para-style-override-1">Cosetta se celá bledá svalila bez pohnutí k&#160;jeho nohám.</p>
			<p class="MLP-text para-style-override-1">Naslouchal jejímu dechu; dýchala; ale její dech se mu zdál slabý a&#160;jako by ustával.</p>
			<p class="MLP-text para-style-override-1">Jak ji zahřát? Jak ji probudit? Všechny ostatní starosti se vystěhovaly z&#160;jeho myšlenek. Vyběhl zděšeně ze zbořeniska.</p>
			<p class="MLP-text para-style-override-1">Bylo nevyhnutelně třeba, aby se Cosetta ve čtvrthodince zahřála a&#160;dostala do postele.</p>
			<p id="toc_marker-2-5-9" class="MLP-uroven3-nadpis para-style-override-1">(9) <br/>Muž s&#160;rolničkou</p>
			<p class="MLP-text-bez1radku para-style-override-1">Šel rovnou k&#160;muži, kterého zahlédl v&#160;zahradě, a&#160;do kapsy u&#160;vesty sáhl pro několik stříbrných mincí.</p>
			<p class="MLP-text para-style-override-1">Tajemný muž měl právě hlavu schýlenou a&#160;neviděl ho přicházet. Po několika rázných krocích byl Jean Valjean u&#160;něho se slovy:</p>
			<p class="MLP-text para-style-override-1">„Sto franků!“</p>
			<p class="MLP-text para-style-override-1">Muž sebou trhl a&#160;pozvedl oči.</p>
			<p class="MLP-text para-style-override-1">„Můžete si vydělat sto franků,“ pokračoval Jean Valjean, „jestliže mi poskytnete přístřeší pro tuto noc!“</p>
			<p class="MLP-text para-style-override-1">Měsíční světlo dopadlo plně na zděšený obličej Jeana Valjeana.</p>
			<p class="MLP-text para-style-override-1">„A&#160;podívejme se, to jste vy, pane Madeleine!“ řekl muž.</p>
			<p class="MLP-text para-style-override-1">Jméno vyslovené v&#160;tuto noční hodinu v&#160;neznámé končině neznámým mužem způsobilo, že Jean Valjean couvl.</p>
			<p class="MLP-text para-style-override-1">Počítal se vším možným, jen s&#160;tímto obratem ne. Muž, který ho oslovil, shrbený a&#160;kulhavý stařec, oblečený jako venkovan, měl na levém koleni kožený podvazek a&#160;na něm visel nevelký zvoneček. Obličej ve stínu nebyl k&#160;rozeznání.</p>
			<p class="MLP-text para-style-override-1">Ale muž smekl čepici a&#160;rozechvěle zvolal:</p>
			<p class="MLP-text para-style-override-1">„Můj ty božíčku! Jak jste se sem dostal, pane Madeleine? Kudy jste vstoupil, prokristapána? To jste musil spadnout rovnou z&#160;nebe! Nu, ať je, jak je, kdybyste někdy spadl, bude to jen odtamtud. A&#160;jak jste to vystrojen! Nemáte kravatu, ani klobouk, ani kabát! Víte, že byste poděsil člověka, který vás nezná? Ani kabát! Všemocný Bože, což se dnes svatí zbláznili? Jak jste se sem dostal?“</p>
			<p class="MLP-text para-style-override-1">Jedno slovo pospíchalo za druhým. Starý muž brebentil s&#160;venkovskou pohotovostí, ve které neznělo nic, co by mohlo Jeana Valjeana znepokojit, všechno s&#160;příměsí údivu a&#160;prostomyslného dobráctví.</p>
			<p class="MLP-text para-style-override-1">„Kdo jste? A&#160;co je to za budovu?“ tázal se Jean Valjean.</p>
			<p class="MLP-text para-style-override-1">„Ach, jako že je Bůh nade mnou, to už je trochu moc!“ zvolal stařec. „Jsem ten, koho jste sem umístil, a&#160;do tohohle domu jste mě sám usadil. Jakže! Vy mě nepoznáváte?“</p>
			<p class="MLP-text para-style-override-1">„Ne,“ řekl Jean Valjean. „A&#160;jak to, že vy mě znáte?“</p>
			<p class="MLP-text para-style-override-1">„Zachránil jste mi život,“ řekl muž.</p>
			<p class="MLP-text para-style-override-1">Obrátil se, měsíční paprsek mu ozářil profil a&#160;Jean Valjean poznal starého Faucheleventa.</p>
			<p class="MLP-text para-style-override-1">„Ach,“ řekl Jean Valjean, „tak to jste vy? Ano, poznávám vás.“</p>
			<p class="MLP-text para-style-override-1">„No, konečně!“ oddychl si starý vyčítavě.</p>
			<p class="MLP-text para-style-override-1">„A&#160;co tu děláte?“ navázal Jean Valjean.</p>
			<p class="MLP-text para-style-override-1">„Koukejte, přikrývám melouny!“</p>
			<p class="MLP-text para-style-override-1">Starý Fauchelevent držel opravdu v&#160;ruce konec rohože, kterou se snažil rozprostřít na pařeniště ve chvíli, kdy ho Jean Valjean oslovil. Za hodinu, co byl v&#160;zahradě, jich rozprostřel už několik. To byly ony podivné pohyby, které Jean Valjean pozoroval z&#160;kůlny.</p>
			<p class="MLP-text para-style-override-1">Pokračoval:</p>
			<p class="MLP-text para-style-override-1"><span>„Řekl jsem si: měsíc je v&#160;úplňku, bude mrznout. Což abych dal melounům kabátky? A,“ dodal a&#160;se smíchem pohlédl na Jeana Valjeana, „vy byste to měl udělat taky tak! Ale teď mi řekněte, kde se tu berete?“</span><span></span></p>
			<p class="MLP-text para-style-override-1">Když Jean Valjean viděl, že ho muž zná, i&#160;když jen pod jménem Madeleine, postupoval velmi opatrně. Zdvojnásoboval své otázky. Podivná věc, úlohy byly vyměněny. On, vetřelec, se vyptával.</p>
			<p class="MLP-text para-style-override-1">„Co to máte za zvoneček na koleně?“</p>
			<p class="MLP-text para-style-override-1">„To,“ odpověděl Fauchelevent, „je proto, aby se mi vyhýbaly.“</p>
			<p class="MLP-text para-style-override-1">„Jak to? Kdo se vám má vyhnout?“</p>
			<p class="MLP-text para-style-override-1">Starý Fauchelevent mrkl okem a&#160;zatvářil se záhadně. „Panečku! V&#160;našem domě jsou jenom ženy; mnoho mladých dívek. Zdá se, že bych byl nebezpečný, kdyby mě potkaly. Zvoneček je na mě včas upozorní. Když přicházím, ony odcházejí.“</p>
			<p class="MLP-text para-style-override-1">„Co je to za dům?“</p>
			<p class="MLP-text para-style-override-1">„Hleďme, vy to opravdu nevíte?“</p>
			<p class="MLP-text para-style-override-1">„Opravdu nevím.“</p>
			<p class="MLP-text para-style-override-1">„Vždyť jste mě sem doporučil za zahradníka.“</p>
			<p class="MLP-text para-style-override-1">„Odpovídejte mi, jako bych nic nevěděl.“</p>
			<p class="MLP-text para-style-override-1">„Nu tak, to je přece klášter Petit-Picpus!“</p>
			<p class="MLP-text para-style-override-1">Jean Valjean se pomalu rozpomínal. Náhoda, lépe řečeno prozřetelnost, ho zavedla právě do kláštera v&#160;předměstí Saint-Antoine, kde byl přede dvěma roky na jeho doporučení přijat starý Fauchelevent, zmrzačený vozem, který se na něho svalil. Opakoval jako pro sebe:</p>
			<p class="MLP-text para-style-override-1">„Klášter Petit-Picpus!“</p>
			<p class="MLP-text para-style-override-1">„Poslyšte ale teď doopravdy,“ pokračoval Fauchelevent. „Jak jste to u&#160;všech rohatých udělal, že jste se sem dostal, pane Madeleine? I&#160;když jste nakrásně svatý, jste muž, a&#160;sem přece žádný mužský nesmí vstoupit.“</p>
			<p class="MLP-text para-style-override-1">„Ale vy jste tady také.“</p>
			<p class="MLP-text para-style-override-1">„Ale jenom já.“</p>
			<p class="MLP-text para-style-override-1">„Musím zde zůstat,“ řekl Jean Valjean.</p>
			<p class="MLP-text para-style-override-1">„Ach, můj Bože!“ zvolal Fauchelevent.</p>
			<p class="MLP-text para-style-override-1">Jean Valjean se přiblížil k&#160;starci a&#160;vážně mu řekl:</p>
			<p class="MLP-text para-style-override-1">„Otče Fauchelevente, zachránil jsem vám život.“</p>
			<p class="MLP-text para-style-override-1">„Vzpomněl jsem si na to dřív než vy,“ odpověděl Fauchelevent.</p>
			<p class="MLP-text para-style-override-1">„Nuže, dnes pro mě můžete udělat to, co jsem kdysi udělal pro vás.“</p>
			<p class="MLP-text para-style-override-1">Fauchelevent vzal obě mohutné ruce Jeana Valjeana do svých stařeckých zbrázděných a&#160;třesoucích se rukou a&#160;několik vteřin se zdálo, že nemůže promluvit. Konečně zvolal: </p>
			<p class="MLP-text para-style-override-1">„Ach! Bylo by to boží požehnání, kdybych vám to mohl jen trochu splatit! Já a&#160;zachránit vám život! Pane starosto, já, ubohý stařec, jsem vám úplně k&#160;službám!“</p>
			<p class="MLP-text para-style-override-1">Podivuhodná radost jako by byla staříka proměnila. Jako by se vcelku tváře linulo světlo.</p>
			<p class="MLP-text para-style-override-1">„Co chcete, abych udělal?“ dodal.</p>
			<p class="MLP-text para-style-override-1">„Vysvětlím vám to. Máte nějakou světnici?“</p>
			<p class="MLP-text para-style-override-1">„Mám opuštěný domek tam za rozvalinami starého kláštera v&#160;koutě, kam nikdo nevidí. Jsou tam tři pokoje.“</p>
			<p class="MLP-text para-style-override-1">Domeček byl za zříceninou opravdu tak dobře ukryt a&#160;tak výhodně položen, že ho Jean Valjean neviděl.</p>
			<p class="MLP-text para-style-override-1">„Dobře,“ řekl Jean Valjean. „A&#160;teď od vás budu chtít dvě věci.“</p>
			<p class="MLP-text para-style-override-1">„Jaké, pane starosto?“</p>
			<p class="MLP-text para-style-override-1">„Za prvé, nikomu nepovíte, co o&#160;mně víte. Za druhé, nebudete vyzvídat dál.“</p>
			<p class="MLP-text para-style-override-1">„Jak si přejete. Vím, že nejste schopen udělat něco nečestného a&#160;že jste byl vždycky člověk boží. A&#160;potom, vždyť to vy jste mě sem dostal. To vás chrání. Jsem váš.“</p>
			<p class="MLP-text para-style-override-1">„Dobrá! A&#160;nyní pojďte se mnou. Půjdeme pro dítě.“</p>
			<p class="MLP-text para-style-override-1">„Ach!“ řekl Fauchelevent. „Je tu dítě?“</p>
			<p class="MLP-text para-style-override-1">Neřekl již ani slůvko a&#160;šel za Jeanem Valjeanem jako pes za pánem.</p>
			<p class="MLP-text para-style-override-1">Za půl hodinky spala Cosetta, zrůžovělá od plamene v&#160;krbu, v&#160;posteli starého zahradníka. Jean Valjean si vzal kravatu a&#160;kabát; našel a&#160;zvedl klobouk, který přehodil přes zeď; než si navlékl kabát, stáhl Fauchelevent kožený řemen se zvonečkem a&#160;pověsil jej jako ozdobu na zeď. Oba muži se hřáli, opřeni lokty o&#160;stůl, na který Fauchelevent nachystal sýr, režný chléb, láhev vína a&#160;dvě skleničky; a&#160;stařec, pokládaje ruku na koleno Jeana Valjeana, prohodil:</p>
			<p class="MLP-text para-style-override-1">„Ach, pane Madeleine! Vy jste mě nepoznal! Zachraňujete lidem život, a&#160;pak na ně zapomínáte! Ach, to je zlé! Oni na vás stále vzpomínají! Jaký vy jste nevděčník!“</p>
			<p id="toc_marker-2-5-10" class="MLP-uroven3-nadpis para-style-override-1"><a id="x.20070"></a>(10) <br/>Jak se stalo, že Javert marně hledal</p>
			<p class="MLP-text-bez1radku para-style-override-1">Události, jejichž rub jsme právě viděli, se zběhly za docela prostých okolností.</p>
			<p class="MLP-text para-style-override-1">Když Jean Valjean prchl z&#160;městské věznice v&#160;Montreuil-sur-Mer za oné noci, kdy ho Javert zatkl u&#160;lůžka mrtvé Fantiny, domnívala se policie, že se trestanec pustil pravděpodobně do Paříže. Paříž je moře, kde se všechno ztratí, všechno zmizí v&#160;pupku světa jako v&#160;klíně oceánu. Žádný les neukryje člověka lépe než dav. Uprchlíci všeho druhu to vědí. Jdou do Paříže, aby byli pohlceni; takové pohlcení často zachraňuje. Policie to ví také, a&#160;právě v&#160;Paříži hledá to, co jinde ztratila. Hledala tam i&#160;bývalého starostu z&#160;Montreuil-sur-Mer. Javert, který vskutku vydatně přispěl k&#160;dopadení Jeana Valjeana, byl povolán do Paříže, aby ho vystopoval. A&#160;Javertovy horlivosti a&#160;důvtipu si v&#160;onom případě všiml pan Chabouillet, tajemník prefektury, v&#160;jejímž čele stál hrabě Anglès. Pan Chabouillet, který ostatně dávno držel nad Javertem ochrannou ruku, přidělil inspektora z&#160;Montreuil-sur-Mer k&#160;pařížské policii. Tam se Javert několikrát&#160;– řekněme to slovo, ačkoliv je trochu nepřesné pro ocenění podobných služeb&#160;– čestně uplatnil.</p>
			<p class="MLP-text para-style-override-1"><span>Už dávno nemyslil na Jeana Valjeana. Psi, kteří se každodenně štvou za vlkem, zapomínají pro vlka, jehož pronásledují dnes, na vlka, kterého štvali včera. Jednou v&#160;prosinci roku 1823 četl náhodou noviny; nikdy noviny nečetl, ale jakožto přesvědčenému monarchistovi mu záleželo na tom, aby se dověděl podrobnosti o&#160;triumfálním vjezdu ‚prince generalissima‘ do Bayonne. Když dočítal článek, který ho zajímal, upoutalo na konci stránky jeho pozornost jméno Jeana Valjeana. Noviny oznamovaly, že trestanec Jean Valjean je mrtev, a&#160;tvrdily to tak jasně, že o&#160;tom Javert nepochyboval. Řekl pouze: </span><span class="MLP-znak-kurziva-11b">Tak už to má odbyto</span><span>. Potom odhodil noviny a&#160;už na to nemyslil.</span></p>
			<p class="MLP-text para-style-override-1">Za nějakou dobu byl hlášen pařížské prefektuře Seine-et-Oise únos dítěte, k&#160;němuž došlo za podivných okolností v&#160;obci Montfermeil. Nějaký cizinec ukradl sedmi až osmiletou holčičku&#160;– říkalo se v&#160;hlášení&#160;–, která byla svěřena péči místního hospodského; holčička se jmenovala Cosetta a&#160;byla dcerou svobodné matky jménem Fantina, která zemřela v&#160;nemocnici, nevědělo se kdy a&#160;kde. Hlášení se dostalo do rukou Javertovi a&#160;přimělo ho, aby se nad ním zamyslil.</p>
			<p class="MLP-text para-style-override-1">Jméno Fantina mu bylo dobře známé. Vzpomněl si, že se musil on, Javert, zasmát, když ho Jean Valjean prosil o&#160;třídenní odklad, aby mohl vyhledat dítě té osoby; vzpomněl si, že Jean Valjean byl zatčen v&#160;Paříži, právě když vstupoval do dostavníku, který jel do Montfermeil. Několik náznaků budilo v&#160;té době dokonce domnění, že tím dostavníkem vlastně jel už podruhé a&#160;že předešlý den si vyjel pravděpodobně jenom do okolí vesnice, protože ho ve vsi vůbec nikdo neviděl. Co hledal v&#160;montfermeilském kraji? Nikdo to nedovedl uhodnout. Javert tomu teď porozuměl. Byla tam Fantinina dcera. Jean Valjean pro ni šel. Nuže, a&#160;teď holčičku ukradl cizinec. Kdo mohl být ten neznámý muž? Že by to byl Jean Valjean? Ale Jean Valjean je mrtev.&#160;– Javert, aniž o&#160;tom komu co vykládal, vsedl do dostavníku u&#160;<span class="MLP-znak-kurziva-11b">Cínové mísy</span> ve slepé uličce Planchette a&#160;zajel si do Montfermeil.</p>
			<p class="MLP-text para-style-override-1">Doufal, že tam najde úplné rozluštění; ale nalezl jen zmatené stopy.</p>
			<p class="MLP-text para-style-override-1">Manželé Thénardierovi, kteří byli dopáleni, toho zpočátku hodně napovídali. To, že Skřivánek zmizel, vyvolalo ve vesnici mnoho dohadů. Vyskytlo se ihned několik různých variant té události, až se ustálila pověst o&#160;únosu dítěte. Odtud pocházelo i&#160;policejní hlášení. Ale když přešla první zlost, Thénardier svým obdivuhodným pudem velmi rychle vycítil, že nikdy není radno vyrušovat pana královského prokurátora a&#160;že jeho nářky na <span class="MLP-znak-kurziva-11b">únos</span> Cosetty by upoutaly bystrou zřítelnici spravedlnosti především na něho, na Thénardiera, a&#160;na mnoho škraloupků, které měl na svědomí. Sovy nemilují světlo. A&#160;potom, jak by vysvětlil patnáct set franků, které dostal? Obrátil tedy na čtyráku, zacpal ženě ústa a&#160;tvářil se velmi udiven, když mu říkali o&#160;ukradeném dítěti. Předstíral, že nic z&#160;těch řečí nechápe; přirozeně si stěžoval, že mu tak rychle <span class="MLP-znak-kurziva-11b">unesli</span> jeho drahou holčičku; byl by si ji rád z&#160;lásky ponechal ještě aspoň dva nebo tři dny; ale jinak&#160;– přišel si pro ni její „dědeček“, což je docela přirozené. Thénardier mluvil nadále už jen o&#160;dědečkovi, dědeček působí vždycky dobře. Na tu povídačku padl Javert, když přišel do Montfermeil. Dědeček vyřadil Jeana Valjeana.</p>
			<p class="MLP-text para-style-override-1">Ale Javert přece jen zavrtal do Thénardierovy historie několika otázkami.</p>
			<p class="MLP-text para-style-override-1">„Co to bylo za dědečka a&#160;jak se jmenoval?“</p>
			<p class="MLP-text para-style-override-1">Thénardier prostě odpověděl:</p>
			<p class="MLP-text para-style-override-1">„Byl to bohatý sedlák. Viděl jsem jeho cestovní pas. Myslím, že se jmenoval Vilém Lambert.“</p>
			<p class="MLP-text para-style-override-1">Lambert je slušné a&#160;důvěru vzbuzující jméno. S&#160;ním se Javert vrátil do Paříže.</p>
			<p class="MLP-text para-style-override-1">„Jean Valjean je nadobro mrtev a&#160;já jsem lehkověrný hlupák.“</p>
			<p class="MLP-text para-style-override-1">Už zase pomalu na celou událost zapomínal, když v&#160;březnu roku 1824 zaslechl, jak si lidé vypravují o&#160;podivínovi, který bydlí ve farnosti sv. Medarda a&#160;jemuž lidé říkají „žebrák dávající almužny“. Povídalo se o&#160;něm, že je to soukromník, jehož jméno není známo, a&#160;že žije sám s&#160;osmiletou holčičkou, která o&#160;sobě ví jenom tolik, že pochází z&#160;Montfermeil. Montfermeil! To jméno se objevilo znovu a&#160;Javert zbystřil sluch. Starý žebravý špicl, bývalý kostelník, kterému onen člověk dával almužnu, přidal několik podrobností.&#160;– Ten soukromník je prý velmi plachý; vychází jen v&#160;podvečer; s&#160;nikým se nepouští do hovoru, nanejvýš někdy s&#160;chudinou, a&#160;vyhýbá se lidem. Nosí strašný obstarožní kabát žluté barvy, který má miliónovou cenu, protože má pod podšívkou všité papírové peníze.&#160;– To pochopitelně podpíchlo Javertovu zvědavost. Aby toho <span>vybájeného</span> soukromníka spatřil co možná zblízka a&#160;přitom ho nepoplašil, vypůjčil si jednou kostelníkovy hadry i&#160;místo, na němž starý špicl večer co večer dřepěl, a&#160;zatímco huhňal svoje Otčenášky, špehoval, co se děje kolem. „Podezřelé individuum“ skutečně přišlo a&#160;přestrojenému Javertovi dalo almužnu. V&#160;tom okamžiku Javert zvedl hlavu a&#160;oba muži se zachvěli, Jean Valjean se domníval, že poznává Javerta, a&#160;Javert věřil, že vidí Jeana Valjeana.</p>
			<p class="MLP-text para-style-override-1">Ale mohl se v&#160;tom přítmí mýlit; smrt Jeana Valjeana byla úředně potvrzena; Javertovi zůstaly těžké pochybnosti; a&#160;pochyboval-li Javert&#160;– člověk krajně svědomitý&#160;–, nikdy nikoho nezatkl.</p>
			<p class="MLP-text para-style-override-1">Šel za svým mužem až ke Gorbeauovu baráku, přinutil „starou“, aby se rozpovídala, což nebylo těžké. Stařenka mu potvrdila, že kabát je skutečně podšit milióny, a&#160;vyprávěla mu historku s&#160;tisícifrankovou bankovkou. Všechno na vlastní oči viděla! Všechno ohmatala! Javert si najal místnost. Ještě téhož večera se tam usadil. Šel poslouchat za dveře záhadného nájemníka doufaje, že uslyší jeho hlas; ale Jean Valjean zahlédl světlo svíčky, které pronikalo klíčovou dírkou, a&#160;oklamal špehouna tím, že mlčel.</p>
			<p class="MLP-text para-style-override-1">Jean Valjean nazítří upláchl. Avšak z&#160;cinkání upadlého a&#160;kutálejícího se pětifranku stařena, slyšíc Jeana Valjeana počítat peníze, usoudila, že chce asi zmizet, a&#160;pospíšila uvědomit o&#160;tom Javerta. Když pak v&#160;noci Jean Valjean vyšel, Javert na něho číhal za stromy bulváru se dvěma muži.</p>
			<p class="MLP-text para-style-override-1">Javert si na prefektuře vyžádal ozbrojenou stráž, ale jméno osoby, kterou by byl rád zatkl, neprozradil. Bylo to jeho tajemství, které nechtěl vydat ze tří důvodů: za prvé proto, že by nejmenší náznak mohl upozornit Jeana Valjeana; potom proto, že zatčení starého uprchlého trestance, domněle mrtvého, kterého už kdysi trestní spisy zařadily mezi zločince nejnebezpečnějšího druhu, by byl znamenitý úspěch, který by pohlaváři pařížské policie určitě nedopřáli nováčkovi, jako byl Javert; bál se tedy, aby mu nepřebrali jeho galejníka; konečně proto, že si jako umělec ve svém oboru liboval v&#160;překvapení. Nenáviděl vyzváněné úspěchy, které ztrácejí kouzlo novosti, mluví-li se o&#160;nich dlouho předtím. Rád připravoval svá mistrovská díla potmě, aby je pak naráz odhaloval.</p>
			<p class="MLP-text para-style-override-1">Javert stopoval Jeana Valjeana od stromu ke stromu, pak od rohu k&#160;rohu a&#160;neztrácel ho ani na chvíli z&#160;dohledu. I ve chvílích, kdy se Jean Valjean cítil v&#160;největším bezpečí, bdělo nad ním Javertovo oko.</p>
			<p class="MLP-text para-style-override-1">Proč Javert Jeana Valjeana nezatkl? Protože ještě pochyboval.</p>
			<p class="MLP-text para-style-override-1">Musíme si uvědomit, že tehdejší policie měla těžké postavení; překážel jí svobodný tisk. Několik svévolných zatčení, o&#160;kterých se rozepsaly noviny, mělo dohru ve sněmovně, a&#160;to prefekturu vystrašilo. Sáhnout někomu na svobodu bylo těžkým proviněním. Policisté se báli, aby se nezmýlili; prefekt jim pak přičítal vinu; mýlka znamenala ztrátu úřadu. Umí si kdo představit účinek zprávičky, která by vyšla ve dvacaterých novinách:</p>
			<p class="MLP-text--I para-style-override-1">Včera byl zatčen šedovlasý kmet, úctyhodný soukromník, který se procházel se svou osmiletou vnučkou, a&#160;byl dopraven do věznice prefektury, protože byl považován za uprchlého trestance!</p>
			<p class="MLP-text para-style-override-1">Opakujme, že kromě toho byl Javert sám velmi úzkostlivý; výstrahy jeho svědomí mu říkaly totéž co prefektovo varování. Měl doopravdy pochybnosti.</p>
			<p class="MLP-text para-style-override-1">Jean Valjean byl k&#160;němu obrácen zády a&#160;kráčel potmě.</p>
			<p class="MLP-text para-style-override-1">Smutek, nepokoj, úzkost, malátnost, nové neštěstí, že je nucen prchat v&#160;noci a&#160;hledat náhodný útulek v&#160;Paříži pro Cosettu a&#160;pro sebe, nutnost podřídit své kroky krůčkům dítěte, to všechno, aniž o&#160;tom věděl, změnilo chůzi Jeana Valjeana a&#160;vtisklo jeho obvyklému držení těla takovou stařeckost, že sama policie v&#160;osobě Javertově se mohla mýlit a&#160;zmýlila se. To, že se mu Javert nemohl přiblížit, jeho oblek starého učitele, Thénardierovo prohlášení, že jde o&#160;dědečka, a&#160;konečně i&#160;víra, že Jean Valjean umřel v&#160;káznici&#160;– to všechno zvyšovalo nejistotu, která houstla v&#160;Javertově duši.</p>
			<p class="MLP-text para-style-override-1">Jednu chvíli ho napadlo překvapit podezřelého muže tím, že ho náhle požádá o&#160;průvodní papíry. Není-li však ten muž Jean Valjean a&#160;není-li to náhodou starý dobrák a&#160;poctivý soukromník, je to třeba nějaký chlapík důkladně a&#160;zchytrale zasvěcený do tajných spádů pařížských zločinců, vůdce nebezpečné tlupy, rozdávající almužny, aby skryl svou činnost, známou firmu. Měl jistě své pomahače, spolupachatele, tajná doupata, v&#160;nichž se skrývá. Všechno to kličkování v&#160;ulicích se zdálo ukazovat na to, že to není obyčejný dobrák. Kdyby ho zatkl příliš rychle, zabil by tím „slepici, která snáší zlatá vajíčka“. A&#160;jakou nevýhodu mělo čekání? Javert si byl naprosto jist, že mu Jean Valjean neunikne.</p>
			<p class="MLP-text para-style-override-1">Šel tedy po něm dosti zmaten, dávaje si na sta otázek o&#160;záhadné osobnosti.</p>
			<p class="MLP-text para-style-override-1">Až hodně pozdě, v&#160;ulici Pontoise, Jeana Valjeana určitě poznal při jasném světle, které vycházelo z&#160;protější hospody.</p>
			<p class="MLP-text para-style-override-1">Na světě jsou dvě bytosti, které pocítí hluboké zachvění: matka, která nalézá své dítě, a&#160;tygr, který vyslídil svou kořist. Javert se zachvěl až do morku kostí.</p>
			<p class="MLP-text para-style-override-1">Od chvíle, kdy s&#160;určitostí poznal obávaného trestance Jeana Valjeana, si uvědomil, že jsou na něho jen tři, i&#160;poslal na komisařství v&#160;ulici Pontoise pro posilu. Než uchopíme trnitou větev, oblékáme si rukavici.</p>
			<p class="MLP-text para-style-override-1">Zpožděním a&#160;zastávkou na křižovatce Rollin, kde se domlouval se svými agenty, by byl málem ztratil stopu. Ale rychle si uvědomil, že se Jean Valjean pokusí ujít svým pronásledovatelům na druhý břeh řeky. Sehnul hlavu a&#160;přemýšlel jako pes stopař, který očichává zem, aby poznal směr.</p>
			<p class="MLP-text para-style-override-1">Javert s&#160;mocně vyvinutým smyslem pro přímost šel rovnou na Slavkovský most. Několik slov s&#160;výběrčím mostného mu zjednalo jasno:</p>
			<p class="MLP-text para-style-override-1">„Viděl jste muže s&#160;malým děvčátkem?“</p>
			<p class="MLP-text para-style-override-1">„Musil mi zaplatit dva sou,“ odpověděl výběrčí.</p>
			<p class="MLP-text para-style-override-1">Javert došel na most právě včas, aby na druhé straně ještě za­hlédl Jeana Valjeana; přecházel prostranství osvětlené měsícem a&#160;vedl Cosettu za ruku. Viděl, jak se dává ulicí Chemin-Vert-Saint-Antoine, pomyslil na slepou uličku Genrot, která na konci zeje jako nastražená past, a&#160;na jediný východ ulice Droit-Mur vedoucí do uličky Picpus. Nejdříve <span class="MLP-znak-kurziva-11b">zvěři nadběhl</span>, jak říkají myslivci. Poslal ve spěchu jednoho ze svých pomahačů, aby se oklikou dostal k&#160;onomu východu a&#160;aby jej střežil. Vyzval vojenskou hlídku, která se vracela po službě z&#160;arzenálu a&#160;právě ho míjela, aby ho doprovodila. Při takové odvážné hře znamenají vojáci trumfy v&#160;ruce. Ostatně platí zásada, že ten, kdo se chce dostat na kobylku divokému kanci, musí být dobrým lovcem a&#160;mít hodně psů. Když Javert učinil všechna tato složitá opatření, když cítil, že z&#160;pravé strany je Jean Valjean sevřen slepou uličkou Genrot a&#160;z&#160;levé jeho pomocníkem, když bezpečně věděl, že on, Javert, je mu v&#160;patách, vzal si šňupeček tabáku.</p>
			<p class="MLP-text para-style-override-1">A&#160;pak si začal se svou obětí hrát. Byl to pro něho okamžik ďábelské rozkoše; pustil ji, aby šla před ním, protože měl jistotu, že ji má v&#160;hrsti, ale stále oddaloval okamžik zatčení, šťasten, že je v&#160;jeho moci, ačkoliv se ona sama cítí volná, a&#160;hlídal ji s&#160;rozkošnými pocity pavouka, který dovolí mouše, aby si ještě zatřepotala křídly, nebo s&#160;rozkoší kočky, která dovolí myšce, aby se ještě proběhla. Dráp a&#160;stisk mají v&#160;sobě cosi ohavně smyslného; číhají na tajemné hnutí zvířete sevřeného v&#160;jejich kleštích. Jakou rozkoš skýtá takové rdoušení!</p>
			<p class="MLP-text para-style-override-1">Javert ji pociťoval. Oka jeho sítě byla pečlivě nastražena. Byl si jist úspěchem; stačilo sevřít pěst.</p>
			<p class="MLP-text para-style-override-1">Měl s&#160;sebou takový doprovod, že každá myšlenka na odpor byla předem vyloučena, i&#160;když počítal s&#160;rázností, silou a&#160;zoufalstvím Jeana Valjeana.</p>
			<p class="MLP-text para-style-override-1">Javert postupoval pomalu, pátraje a&#160;prohledávaje na svém pochodu všechna zákoutí ulice jako kapsy zloděje.</p>
			<p class="MLP-text para-style-override-1">Když přišel do samého středu sítě, moucha byla tatam.</p>
			<p class="MLP-text para-style-override-1">Dovedeme si představit Javertovo rozhořčení.</p>
			<p class="MLP-text para-style-override-1">Vyptával se hlídky na rohu ulice Droit-Mur a&#160;Picpus; policista, který se nehnul ze svého místa, neviděl vůbec žádného muže, který by byl tudy prošel.</p>
			<p class="MLP-text para-style-override-1">Někdy se stává, že jelen uklouzne, i&#160;když má za sebou smečku psů, a&#160;pak ani staří zkušení lovci nevědí, co si myslit. I&#160;Duvivier, Ligniville a&#160;Desprez se ocitli v&#160;bryndě. Artonge v&#160;takovém případě zvolal: <span class="MLP-znak-kurziva-11b">To není jelen, to je kouzelník.</span></p>
			<p class="MLP-text para-style-override-1">Javert by to byl také nejraději zvolal.</p>
			<p class="MLP-text para-style-override-1">Jeho zklamání v&#160;něm vyvolávalo chvílemi zoufalství a&#160;chvílemi zuřivost.</p>
			<p class="MLP-text para-style-override-1"><span>Je jisté, že Napoleon dělal chyby ve válce s&#160;Ruskem, že Alexandr dělal chyby ve válce s&#160;Indií, že Caesar dělal chyby v&#160;Africe, že Kýros chyboval ve válce se Skyty a&#160;že Javert se dopustil chyb v&#160;tažení proti Jeanu Valjeanovi. Snad chybil, že hned nepoznal starého galejníka. Jediný pohled mu měl stačit. Udělal chybu, že ho jednoduše a&#160;krátce nezatkl v&#160;baráku. Udělal chybu, že ho nezadržel, když ho určitě poznal v&#160;ulici Pontoise. Udělal chybu, že se smlouval se svými pomocníky na křižovatce Rollin, na kterou padalo jasné měsíční světlo. Je jisté, že porady jsou užitečné a&#160;že je dobře vyptávat se stopařů, kteří zasluhují důvěry; ale lovec nemůže být nikdy dost opatrný, jde-li o&#160;stíhání tak plaché zvěře, jako je vlk nebo trestanec. Javert, který kladl příliš velký důraz na to, jak psy nasadit na stopu, poplašil zvěř, která rázem zvětřila pronásledovatele a&#160;zmizela. Největší chybou však bylo, že ve chvíli, kdy znovu nalezl jeho stopu na Slavkovském mostě, hrál dětinskou a&#160;hroznou hru, chtěje udržet takového muže na pouhé nitce. Přecenil své síly, když se domníval, že si může pohrávat se lvem jako s&#160;myškou. Chybil, že se považoval za příliš slabého v&#160;okamžiku, kdy usoudil, že je nutno, aby zesílil své mužstvo. Byla to osudná opatrnost a&#160;ztráta vzácného času. Ale i&#160;když se Javert dopustil tolika omylů, nebyl proto o&#160;nic méně jedním z&#160;nejobratnějších a&#160;nejdovednějších tajných policistů. Byl to v&#160;pravém slova smyslu </span><span class="MLP-znak-kurziva-11b">moudrý pes</span><span>, jak říkají lovci. Ale kdo je dokonalý?</span></p>
			<p class="MLP-text para-style-override-1">I&#160;velcí stratégové mají svá zatmění.</p>
			<p class="MLP-text para-style-override-1">Největší hlouposti bývají namnoze upleteny z&#160;nesčetných vláken jako silné provazy. Rozpleťte lano vlákno po vláknu, uvažujte o&#160;všech těch malých rozhodujících důvodech, snadno je jeden po druhém zpřetrháte a&#160;řeknete: Nic to není! Spleťte je, stočte je dohromady, a&#160;vznikne cosi nesmírného; je to Atilla, který váhá mezi Marciem na východě a&#160;Valentinianem na západě; je to Hannibal, který se opozdí u&#160;Capuy; je to Danton, který usne u&#160;Arcis-sur-Aube.</p>
			<p class="MLP-text para-style-override-1">Ať je tomu jakkoliv, ve chvíli, kdy zpozoroval, že mu Jean Valjean uniká, neztratil Javert hlavu. Věda, že prchající zločinec nemůže být příliš daleko, postavil hlídky, nastražil pasti a&#160;zálohy a&#160;celou noc prohledával čtvrť. První věc, které si všiml, byla poškozená lucerna, jejíž provaz někdo uřízl. Tento jinak velmi cenný poznatek ho však přesto uvedl v&#160;omyl, neboť všechno své pátrání soustředil do slepé uličky Genrot. Byly v&#160;ní totiž dosti nízké zdi, vroubící zahradnictví, jejichž ohrady sousedily s&#160;rozlehlými neobdělanými pozemky. Jean Valjean uprchl pravděpodobně tudy. Je jisto, že by nebyl k&#160;nalezení, kdyby pronikl uličkou Genrot, což asi také učinil. Javert prohledal zahrady a&#160;pozemky tak dokonale, jako by hledal jehlu.</p>
			<p class="MLP-text para-style-override-1">Když se rozednilo, určil dva muže, aby zůstali na stráži, a&#160;sám se odebral na prefekturu, zahanbený jako špicl, kterého obelstil zloděj.</p>
		</div>
</body>
</html>