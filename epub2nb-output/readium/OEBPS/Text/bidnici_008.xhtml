<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>bidnici-4</title>
		<link href="../Styles/bidnici_idstyles.css" rel="stylesheet" type="text/css"/>
	</head>
	<body id="bidnici" xml:lang="cs-CZ" xmlns:xml="http://www.w3.org/XML/1998/namespace">
		<div>
			<p id="toc_marker-1-2" class="MLP-uroven2-kapitola">KNIHA DRUHÁ <br/>Pád</p>
			<p id="toc_marker-1-2-1" class="MLP-uroven3-nadpis-II">(1) <br/>Večer po celodenn<a id="x.18916"></a>í chůzi</p>
			<p class="MLP-text-bez1radku para-style-override-1">Počátkem <a id="x.18920"></a>měsíce října 1815, asi hodinu před západem slunce, vstoupil do městečka Digne muž, který cestoval pěšky. Ojedinělí obyvatelé, kteří byli v&nbsp;tu chvíli u&nbsp;okna nebo na prahu svých domů, poutníka znepokojeně pozorovali. Bylo těžko potkat pocestného v&nbsp;bídnějším stavu. Byl to muž střední postavy, ramenatý a&nbsp;mohutný, v&nbsp;plné síle. Mohlo mu být tak šestačtyřicet nebo osmačtyřicet let. Naražená čepice s&nbsp;koženým štítkem skrývala část zpoceného, vousem zarostlého obličeje, ožehlého sluncem a&nbsp;ošlehaného větrem. Košile z&nbsp;hrubého žlutého plátna, sepjatá u&nbsp;krku stříbrnou kotvičkou, odhalovala zarostlá prsa; měl kravatu na uzel, staré ošoupané kalhoty z&nbsp;modrého cvilinku, do běla vydřené na jednom koleně a&nbsp;děravé na druhém, vetchou rozedranou šedivou halenu, záplatovanou na jednom lokti zeleným suknem přistehnutým hrubou nití; na zádech nesl zbrusu nový nacpaný a&nbsp;notně utažený vojenský batoh, v&nbsp;ruce silnou sukovici; bosé nohy měl v&nbsp;okovaných botách.</p>
			<p class="MLP-text para-style-override-1">Pot, horko, dlouhá chůze a&nbsp;prach činily tento zbídačelý zjev ještě odpudivějším.</p>
			<p class="MLP-text para-style-override-1">Měl krátce přistřižené, a&nbsp;přesto ježaté vlasy; to proto, že povyrostly a&nbsp;už dávno neviděly nůžky.</p>
			<p class="MLP-text para-style-override-1">Nikdo ho neznal; byl to zřejmě jen pocestný. Odkud přicházel? Z&nbsp;jihu. Pravděpodobně od mořského pobřeží. Neboť vcházel do Digne touž ulicí, která před sedmi měsíci viděla císaře Napoleona, když se ubíral z&nbsp;Cannes do Paříže.</p>
			<p class="MLP-text para-style-override-1">Ten muž šel jistě celý den. Vypadal velmi unaveně. Ženy ze starého předměstí na dolním konci města si všimly, že se zastavil pod stromy bulváru Gassendi a&nbsp;pil z&nbsp;kašny na konci promenády. Jistě měl ohromnou žízeň, protože děti, které za ním šly, viděly, jak se o&nbsp;dvě stě kroků dál znovu zastavil a&nbsp;pil z&nbsp;kašny na tržišti.</p>
			<p class="MLP-text para-style-override-1">Na rohu ulice Poichevert se obrátil doleva a&nbsp;zamířil k&nbsp;radnici. Vstoupil dovnitř a&nbsp;za čtvrt hodiny zase vyšel. Na kamenné lavici u&nbsp;vrat seděl četník, právě na místě, kde vystoupil 4. března generál Drouot, aby přečetl zděšeným dignským obyvatelům proklamaci z&nbsp;Juanského zálivu. Muž smekl čepici a&nbsp;pokorně četníka pozdravil.</p>
			<p class="MLP-text para-style-override-1">Četník na pozdrav nepoděkoval, chvíli si ho pozorně prohlížel a&nbsp;pak vešel do radnice.</p>
			<p class="MLP-text para-style-override-1">Tehdy byla v&nbsp;Digne pěkná hospoda s&nbsp;vývěsným štítem <span class="MLP-znak-kurziva-11b">U&nbsp;kříže</span>. Hospodský, Jacquin Labarre, byl muž v&nbsp;městě vážený, protože byl příbuzným Labarra z&nbsp;Grenoblů, který tam měl hospodu <span class="MLP-znak-kurziva-11b">U&nbsp;tří delfínů</span> a&nbsp;kdysi sloužil v&nbsp;Napoleonově tělesné stráži. Po císařově vylodění kolovalo o&nbsp;hospodě <span class="char-style-override-1">U&nbsp;tří delfínů</span> plno řečí.</p>
			<p class="MLP-text para-style-override-1">Říkalo se, že tam často v&nbsp;přestrojení za formana jezdíval generál Bertrand a&nbsp;že dával vojákům řád Čestné legie a&nbsp;měšťanům zlaťáky. Pravda je, že císař při svém vstupu do Grenoblu odmítl pohostinství na prefektuře; poděkoval starostovi&nbsp;a řekl:</p>
			<p class="MLP-text para-style-override-1"><span class="MLP-znak-kurziva-11b">„Jdu k&nbsp;statečnému muži, kterého znám,“ </span>a&nbsp;šel k&nbsp;<span class="MLP-znak-kurziva-11b">Třem delfínům</span>. Tato sláva starého Labarra od <span class="MLP-znak-kurziva-11b">Tří delfínů</span> se odrážela na pětadvacet mil odtud až na Labarra <span class="MLP-znak-kurziva-11b">U&nbsp;kříže</span>. Ve městě o&nbsp;něm říkali: <span class="MLP-znak-kurziva-11b">To je bratranec toho z&nbsp;Grenoblu.</span></p>
			<p class="MLP-text para-style-override-1">Příchozí muž zamířil k&nbsp;hospodě, nejlepší v&nbsp;celém kraji. Vstoupil do kuchyně, jejíž dveře vedly přímo na ulici. Ve všech kamnech bylo zatopeno. Hospodský, který byl zároveň hlavní kuchař, pobíhal přičinlivě od rožně k&nbsp;rendlíkům, hlídaje výbornou večeři připravovanou pro formany, jež bylo slyšet ve vedlejším sále halasit a&nbsp;hlučně hovořit. Kdo cestoval, ví, že na dobré jídlo a&nbsp;pití si nikdo nepotrpí tak jako formani. Tučné selátko s&nbsp;bílými koroptvemi a&nbsp;tetřevy po obou stranách se točilo na dlouhém rožni nad ohněm; v&nbsp;peci se pekli dva ohromní kapři z&nbsp;Lauzetského a&nbsp;pstruzi z&nbsp;Allozského jezera.</p>
			<p class="MLP-text para-style-override-1">Když hospodský zaslechl, že vrzly dveře a&nbsp;někdo vstoupil, řekl, aniž zvedl zrak od ohniště:</p>
			<p class="MLP-text para-style-override-1">„Co si přejete?“</p>
			<p class="MLP-text para-style-override-1">„Jídlo a&nbsp;nocleh,“ řekl muž.</p>
			<p class="MLP-text para-style-override-1">„Nic snazšího,“ odpověděl hostinský. V&nbsp;té chvíli se obrátil, změřil jedním pohledem zevnějšek pocestného a&nbsp;dodal: „Za peníze.“</p>
			<p class="MLP-text para-style-override-1">Muž vytáhl velkou koženou tobolku z&nbsp;kapsy své haleny a&nbsp;odpověděl:</p>
			<p class="MLP-text para-style-override-1">„Peníze mám.“</p>
			<p class="MLP-text para-style-override-1">„V&nbsp;tom případě jsem vám k&nbsp;službám,“ řekl hostinský.</p>
			<p class="MLP-text para-style-override-1">Muž zastrčil tobolku do kapsy, shodil s&nbsp;ramene brašnu, postavil ji na zem u&nbsp;dveří a&nbsp;s&nbsp;holí v&nbsp;ruce si šel sednout na nízkou stoličku u&nbsp;krbu. Digne je v&nbsp;horách. Říjnové večery tam bývají chladné.</p>
			<p class="MLP-text para-style-override-1">Hostinský pobíhal sem a&nbsp;tam, ale přitom bedlivě pozoroval pocestného.</p>
			<p class="MLP-text para-style-override-1">„Bude brzo večeře?“ zeptal se muž.</p>
			<p class="MLP-text para-style-override-1">„Hned,“ odpověděl hostinský.</p>
			<p class="MLP-text para-style-override-1">Mezitímco se poutník ohříval, obrácen zády do místnosti, důstojný hospodský Jacquin Labarre vytáhl z&nbsp;kapsy tužku a&nbsp;utrhl růžek starých novin, které se povalovaly na stolečku u&nbsp;okna. Na bílý okraj napsal jednu nebo dvě řádky, složil papírek a&nbsp;nezapečetěný jej dal chlapci, který mu pravděpodobně pomáhal jako kuchtík a&nbsp;poslíček. Hospodský mu pošeptal něco do ucha a&nbsp;chlapec odběhl k&nbsp;radnici.</p>
			<p class="MLP-text para-style-override-1">Pocestný nic z&nbsp;toho neviděl.</p>
			<p class="MLP-text para-style-override-1">Ptal se ještě jednou: „Bude večeře brzo?“</p>
			<p class="MLP-text para-style-override-1">„Okamžitě,“ řekl hospodský.</p>
			<p class="MLP-text para-style-override-1">Chlapec se vrátil. Papírek přinesl zpátky. Hospodský jej spěšně rozbalil jako ten, kdo čeká odpověď. Zdálo se, že čte pozorně, pak zavrtěl hlavou a&nbsp;na chvíli se zamyslil. Pak postoupil k&nbsp;pocestnému, který byl ponořen do neradostných myšlenek.</p>
			<p class="MLP-text para-style-override-1">„Pane,“ řekl, „nemohu vás uhostit.“</p>
			<p class="MLP-text para-style-override-1">Muž se napolo vztyčil.</p>
			<p class="MLP-text para-style-override-1">„Jak to! Máte strach, že vám nezaplatím? Chcete-li, zaplatím předem! Opakuji vám, že peníze mám.“</p>
			<p class="MLP-text para-style-override-1">„To není to hlavní.“</p>
			<p class="MLP-text para-style-override-1">„Co tedy?“</p>
			<p class="MLP-text para-style-override-1">„Máte peníze…“</p>
			<p class="MLP-text para-style-override-1">„Ano,“ řekl muž.</p>
			<p class="MLP-text para-style-override-1">„Ale já nemám pokoj,“ řekl hospodský.</p>
			<p class="MLP-text para-style-override-1">Muž s&nbsp;klidem řekl:</p>
			<p class="MLP-text para-style-override-1">„Dejte mě do stáje.“</p>
			<p class="MLP-text para-style-override-1">„Nemohu.“</p>
			<p class="MLP-text para-style-override-1">„Proč?“</p>
			<p class="MLP-text para-style-override-1">„Je tam plno koní.“</p>
			<p class="MLP-text para-style-override-1">„Tak mi dejte nějaký koutek na půdě. Otep slámy. Uvidíme po večeři.“</p>
			<p class="MLP-text para-style-override-1">„Večeři vám dát nemohu.“</p>
			<p class="MLP-text para-style-override-1">Odměřený a&nbsp;pevný tón toho prohlášení připadl cizinci závažný. Zvedl se.</p>
			<p class="MLP-text para-style-override-1">„Já však umírám hlady! Jdu od východu slunce. Ušel jsem dvanáct mil. Zaplatím. Chci jíst.“</p>
			<p class="MLP-text para-style-override-1">„Nic nemám,“ řekl hostinský.</p>
			<p class="MLP-text para-style-override-1">Muž se dal do smíchu a&nbsp;obrátil se k&nbsp;ohništi a&nbsp;ke kamnům. </p>
			<p class="MLP-text para-style-override-1">„Nic! A&nbsp;co je tohle?“</p>
			<p class="MLP-text para-style-override-1">„To je už všechno zadáno.“</p>
			<p class="MLP-text para-style-override-1">„Pro koho?“</p>
			<p class="MLP-text para-style-override-1">„Pro pány formany.“</p>
			<p class="MLP-text para-style-override-1">„Kolik jich je?“</p>
			<p class="MLP-text para-style-override-1">„Dvanáct.“</p>
			<p class="MLP-text para-style-override-1">„Je tu jídla pro dvacet.“</p>
			<p class="MLP-text para-style-override-1">„Všechno si zamluvili a&nbsp;zaplatili předem.“</p>
			<p class="MLP-text para-style-override-1">Muž se znova posadil a&nbsp;řekl, aniž zvýšil hlas:</p>
			<p class="MLP-text para-style-override-1">„Jsem v&nbsp;hospodě, mám hlad a&nbsp;zůstanu.“</p>
			<p class="MLP-text para-style-override-1">Tu se k&nbsp;němu hospodský nahnul a&nbsp;zašeptal mu do ucha s&nbsp;důrazem, při němž se muž zachvěl:</p>
			<p class="MLP-text para-style-override-1">„Koukejte, ať jste venku!“</p>
			<p class="MLP-text para-style-override-1">Pocestný, který byl právě v&nbsp;té chvíli skloněn a&nbsp;přistrkoval okovaným koncem hole několik rozžhavených uhlíků zpátky do ohniště, se prudce obrátil, a&nbsp;když otvíral ústa, aby odpověděl, hostinský se na něho upřeně zadíval a&nbsp;dodal stále ještě tlumeně:</p>
			<p class="MLP-text para-style-override-1">„Podívejte se, nic mi neříkejte. Chcete, abych vám řekl, jak se jmenujete? Jmenujete se Jean Valjean. A&nbsp;chcete snad, abych vám řekl, kdo jste? Hned, když jsem vás spatřil, bylo mi něco podezřelé; poslal jsem na radnici a&nbsp;podívejte se, co mi odpověděli. Umíte číst?“</p>
			<p class="MLP-text para-style-override-1">Při této řeči podával cizinci rozbalený papírek, který putoval z&nbsp;hospody na radnici a&nbsp;z&nbsp;radnice do hospody. Muž jej přeletěl pohledem.</p>
			<p class="MLP-text para-style-override-1">Po chvilce ticha hostinský pokračoval:</p>
			<p class="MLP-text para-style-override-1">„Mám ve zvyku chovat se slušně ke každému. Odejděte.“ Muž svěsil hlavu, sebral brašnu, kterou položil na zem, a&nbsp;odešel.</p>
			<p class="MLP-text para-style-override-1"><span>Dal se hlavní ulicí. Šel nazdařbůh těsně podél domů jako ten, koho pokořili a&nbsp;zarmoutili. Ani jedinkrát se neobrátil. Kdyby se byl otočil, byl by spatřil hostinského od </span><span class="MLP-znak-kurziva-11b">Kříže</span><span>, jak živě vykládá na prahu hospody všem cestujícím i&nbsp;kolemjdoucím a&nbsp;jak na něj ukazuje prstem, a&nbsp;z&nbsp;nedůvěřivých a&nbsp;zděšených pohledů skupinky by byl vyčetl, že za chvíli jeho příchod způsobí v&nbsp;celém městě hotové pozdvižení.</span></p>
			<p class="MLP-text para-style-override-1">Nic z&nbsp;toho neviděl. Zdrcení lidé se neohlížejí. Vědí příliš dobře, že zlý osud je jim v&nbsp;patách.</p>
			<p class="MLP-text para-style-override-1">Šel nějakou chvíli, kam ho nohy nesly, ulicemi, které neznal, a&nbsp;zapomínal na únavu, jak se stává, jsme-li smutni. Najednou se prudce přihlásil hlad. Schylovala se noc. Rozhlédl se, aby zjistil, zda by nenašel nějaký útulek.</p>
			<p class="MLP-text para-style-override-1">Do pěkné hospody nesměl; hledal tedy skromnou hospůdku, nějakou hodně chudou krčmu.</p>
			<p class="MLP-text para-style-override-1">Právě v&nbsp;tu chvíli se rozsvítilo světlo na konci ulice; věnec z&nbsp;chvojí pověšený na železné žerdi se rýsoval proti jasné večerní obloze. Zamířil tím směrem.</p>
			<p class="MLP-text para-style-override-1">Byla to opravdu hospůdka&nbsp;– hospůdka v&nbsp;ulici Chaffaut.</p>
			<p class="MLP-text para-style-override-1">Pocestný se na chvíli zastavil a&nbsp;nahlédl oknem do nízké místnosti, osvětlené lampičkou na stole a&nbsp;velkým ohněm v&nbsp;krbu. Uvnitř popíjelo několik mužů. Krčmář se hřál u&nbsp;kamen. Oheň rozezpíval železňák, pověšený na háku nad plameny.</p>
			<p class="MLP-text para-style-override-1">Krčma měla dva vchody, jak tomu u&nbsp;hostinců bývá. Jeden z&nbsp;ulice a&nbsp;druhý ze dvorečku plného hnoje.</p>
			<p class="MLP-text para-style-override-1">Pocestný si netroufal vstoupit z&nbsp;ulice. Proklouzl dvorem, zaváhal, pak vzal bojácně za kliku a&nbsp;strčil do dveří.</p>
			<p class="MLP-text para-style-override-1">„Kdopak je to?“ ptal se krčmář.</p>
			<p class="MLP-text para-style-override-1">„Někdo, kdo by chtěl jídlo a&nbsp;nocleh.“</p>
			<p class="MLP-text para-style-override-1">„Dobrá, dobrá. Tady se nechá jíst i&nbsp;spát.“</p>
			<p class="MLP-text para-style-override-1">Cizinec vstoupil. Všichni popíjející stočili pohled k&nbsp;němu. Lampa ho ozařovala z&nbsp;jedné a&nbsp;oheň v&nbsp;krbu z&nbsp;druhé strany. Pozorovali ho chvilku, zatímco snímal batoh.</p>
			<p class="MLP-text para-style-override-1">Krčmář řekl:</p>
			<p class="MLP-text para-style-override-1">„Je tu teplo. Večeře v&nbsp;kotli se už vaří. Jděte se ohřát, kamaráde.“</p>
			<p class="MLP-text para-style-override-1">Cizinec usedl u&nbsp;nístěje a&nbsp;natáhl k&nbsp;ohni nohy zmučené únavou. Z&nbsp;hrnce vycházela příjemná vůně. Jeho tvář, kterou bylo sotva vidět pod hluboko naraženou čepicí, zklidněla neurčitým zdáním pohody zároveň s&nbsp;dojemným výrazem utrpení, který do ní vtiskl čas.</p>
			<p class="MLP-text para-style-override-1">Měl pevný profil, energický a&nbsp;smutný. Byla to podivná tvář; zpočátku se zdála pokorná, ale nakonec vypadala přísně. Oči zpod obočí svítily jako plamínky v&nbsp;houští.</p>
			<p class="MLP-text para-style-override-1">Ale mezi muži sedícími za stolem byl i&nbsp;rybář, který předtím, než přišel do krčmy v&nbsp;ulici Chaffaut, odvedl svého koně do stáje k&nbsp;Labarrovi. Osud tomu chtěl, že se právě ten den ráno setkal s&nbsp;tímto pocestným nedobrého vzezření někde mezi Bras d’Asse a… (zapomněl jsem jméno, myslím, že je to Escoublon). Nuže, když ho potkal, zdál se muž velmi unaven, požádal rybáře, aby ho vzal na koně za sebe, ale jezdec v&nbsp;odpověď popohnal koně do klusu. Prodavač ryb byl před půl hodinou ve skupince, která se utvořila kolem Jacquina Labarra, a&nbsp;vyprávěl hostům od <span class="MLP-znak-kurziva-11b">Kříže</span> o&nbsp;svém nepříjemném ranním setkání. Teď dal ze svého místa nepozorovaně znamení krčmářovi. Když krčmář k&nbsp;němu přistoupil, vyměnili mezi sebou tiše pár slov. Pocestný zase upadl do snění.</p>
			<p class="MLP-text para-style-override-1">Krčmář se vrátil ke krbu, položil prudce ruku na cizincovo rameno a&nbsp;řekl mu:</p>
			<p class="MLP-text para-style-override-1">„Hybaj odtud!“</p>
			<p class="MLP-text para-style-override-1">Cizinec se obrátil a&nbsp;řekl mírně:</p>
			<p class="MLP-text para-style-override-1">„Vy už víte?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Z&nbsp;jedné hospody mě vyhodili.“</p>
			<p class="MLP-text para-style-override-1">„A&nbsp;teď tě vyhodíme odtud.“</p>
			<p class="MLP-text para-style-override-1">„Kam mám jít?“</p>
			<p class="MLP-text para-style-override-1">„Jinam.“</p>
			<p class="MLP-text para-style-override-1">Muž vzal hůl a&nbsp;brašnu a&nbsp;odešel.</p>
			<p class="MLP-text para-style-override-1">Když vycházel, děti, které ho sledovaly od Kříže a&nbsp;které na něho čekaly, po něm házely kamením. Obrátil se zlostně a&nbsp;pohrozil jim holí; děti se rozutekly jako hejno ptáků.</p>
			<p class="MLP-text para-style-override-1">Šel kolem věznice. Na dveřích visel železný řetěz vedoucí ke zvonku. Zazvonil. Otevřelo se okénko.</p>
			<p class="MLP-text para-style-override-1">„Pane vrátný,“ řekl cizinec a&nbsp;uctivě smekl čepici, „byl byste tak laskav, otevřel mi a&nbsp;nechal mě tady přes noc?“</p>
			<p class="MLP-text para-style-override-1">Hlas odpověděl:</p>
			<p class="MLP-text para-style-override-1">„Věznice není hospoda. Dejte se zavřít. Pak vám otevřeme.“</p>
			<p class="MLP-text para-style-override-1">Okénko se zavřelo.</p>
			<p class="MLP-text para-style-override-1">Cizinec zahnul do uličky, kde byly jen zahrady. Některé byly obehnány živými ploty, což ulici zpříjemňuje. Mezi stromy a&nbsp;křovím spatřil přízemní domeček, jehož okna byla osvětlená. Podíval se do jednoho, jak to už učinil před hospůdkou. Spatřil velkou vybílenou místnost s&nbsp;postelí, pokrytou kartounovou přikrývkou, v&nbsp;koutě kolébku, několik dřevěných židlí a&nbsp;ručnici dvojku, zavěšenou na zdi. Uprostřed světnice stál prostřený stůl. Měděná lampa osvětlovala ubrus z&nbsp;hrubého bílého plátna, cínovou konvici, plnou vína a&nbsp;svítící jako stříbro, a&nbsp;hnědou polévkovou mísu, z&nbsp;které se kouřilo. Za stolem seděl muž, asi čtyřicátník, veselé a&nbsp;upřímné tváře, a&nbsp;houpal na kolenou malé dítě. Blízko něho kojila mladičká žena druhé děťátko. Otec se smál, děcko a&nbsp;matka také.</p>
			<p class="MLP-text para-style-override-1">Cizinec se na chvíli zamyslil nad tím líbezným a&nbsp;uklidňujícím obrázkem. Co se v&nbsp;něm dělo? Jen on sám by to mohl říci. Pravděpodobně si pomyslil, že tento vlídný dům bude i&nbsp;pohostinný a&nbsp;že tam, kde viděl tolik štěstí, najde snad i&nbsp;trochu soucitu.</p>
			<p class="MLP-text para-style-override-1">Slabounce zaklepal na okenní tabuli.</p>
			<p class="MLP-text para-style-override-1">Nic.</p>
			<p class="MLP-text para-style-override-1">Zaklepal ještě jednou.</p>
			<p class="MLP-text para-style-override-1">Slyšel, jak žena říká: „Zdá se mi, že někdo klepe.“</p>
			<p class="MLP-text para-style-override-1">„Kdepak,“ řekl muž.</p>
			<p class="MLP-text para-style-override-1">Zaklepal potřetí.</p>
			<p class="MLP-text para-style-override-1">Muž se zvedl, vzal lampu a&nbsp;zamířil ke dveřím a&nbsp;otevřel je.</p>
			<p class="MLP-text para-style-override-1"><span>Byl to vysoký člověk, napolo sedlák, napolo řemeslník. Měl na sobě velkou koženou zástěru, která mu šla až na levé rameno, za ní měl zastrčené kladivo, červený kapesník, váček na prach, nejrůznější předměty, které tam stažený pas držel jako v&nbsp;kapse. Zvrátil hlavu </span><span>nazad;</span><span> jeho široce otevřená a&nbsp;shrnutá košile odhalovala bílou a&nbsp;hladkou býčí šíji. Muž měl husté obočí, bohaté černé licousy, vypoulené žabí oči, dolní část obličeje vystouplou jako rypák; z&nbsp;celého jeho zjevu byla patrná taková nabubřelost, že ji nelze ani vyjádřit slovy.</span></p>
			<p class="MLP-text para-style-override-1">„Promiňte, pane,“ řekl pocestný, „nemohli byste mi dát talíř polévky a&nbsp;vykázat kout, kde bych se vyspal, třeba v&nbsp;kolně tady na zahradě? Nešlo by to? Samo sebou že za peníze.“</p>
			<p class="MLP-text para-style-override-1">„Kdo jste?“ ptal se pán domu.</p>
			<p class="MLP-text para-style-override-1">Muž odpověděl:</p>
			<p class="MLP-text para-style-override-1">„Přicházím od Puy-Moissonu. Celý den jsem na nohou. Urazil jsem dvanáct mil. Nemohl byste? Za peníze.“</p>
			<p class="MLP-text para-style-override-1">„Neodmítl bych slušného člověka, který by zaplatil. Ale proč nejdete do hospody?“</p>
			<p class="MLP-text para-style-override-1">„Nemají prý místo.“</p>
			<p class="MLP-text para-style-override-1">„Eh! To je nemožné. Není jarmark ani trh. Byl jste u&nbsp;Labarra?“</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„Nu a…?“</p>
			<p class="MLP-text para-style-override-1">Poutník odpověděl rozpačitě:</p>
			<p class="MLP-text para-style-override-1">„Nevím, nepřijal mě.“</p>
			<p class="MLP-text para-style-override-1">„Byl jste v&nbsp;ulici Chaffaut?“</p>
			<p class="MLP-text para-style-override-1">Rozpaky cizincovy rostly. Zakoktal:</p>
			<p class="MLP-text para-style-override-1">„Tam mě taky nepřijali.“</p>
			<p class="MLP-text para-style-override-1">Sedlák se zatvářil nedůvěřivě, pak si ještě jednou příchozího přeměřil od hlavy až k&nbsp;patě a&nbsp;najednou roztřeseným hlasem zvolal:</p>
			<p class="MLP-text para-style-override-1">„Snad nejste ten člověk…?“</p>
			<p class="MLP-text para-style-override-1">Ještě jednou se na cizince podíval, ustoupil tři kroky, postavil lampu a&nbsp;strhl ze zdi pušku.</p>
			<p class="MLP-text para-style-override-1">Při sedlákových slovech <span class="MLP-znak-kurziva-11b">Snad nejste ten člověk…</span> se žena zvedla, chytila obě děti do náruče a&nbsp;ustrašeně, s&nbsp;rozhalenou hrudí a&nbsp;vyděšenýma očima se schovala za svého muže a&nbsp;šeptala: „Darebák…“</p>
			<p class="MLP-text para-style-override-1">Všechno to se zběhlo v&nbsp;čase kratším, než si můžeme představit. Pán domu cizince chvíli pozoroval asi tak, jako se díváme na zmiji, vrátil se ke dveřím a&nbsp;řekl:</p>
			<p class="MLP-text para-style-override-1">„Táhni!“</p>
			<p class="MLP-text para-style-override-1">„Pro smilování boží,“ řekl cizinec, „aspoň skleničku vody.“</p>
			<p class="MLP-text para-style-override-1">„Ránu z&nbsp;pušky!“ řekl sedlák.</p>
			<p class="MLP-text para-style-override-1">Pak prudce zabouchl dveře a&nbsp;vzápětí bylo patrno, že je zatarasil dvěma velkými závorami. Za chvíli zaharašily okenice a&nbsp;bylo slyšet, jak je v&nbsp;oknech připevňují železnou tyčí.</p>
			<p class="MLP-text para-style-override-1">Snášela se noc. Od Alp foukal studený vítr. Při svitu pohasínajícího dne zpozoroval cizinec v&nbsp;jedné ze zahrad, které lemovaly ulici, jakousi boudu obloženou drnem. Rázně přeskočil dřevěný plot a&nbsp;octl se v&nbsp;zahradě. Bouda měla místo dveří úzký, velmi nízký otvor a&nbsp;podobala se baráčkům, jaké si stavějí hlídači u&nbsp;cest. Cizinec se domníval, že je to bouda toho druhu. Byla mu zima a&nbsp;měl důkladný hlad; nedbal hladu, ale zde se mohl ukrýt alespoň před zimou. Taková obydlí nebývají v&nbsp;noci obsazena. Položil se na břicho a&nbsp;protáhl se dovnitř. Bylo tam teplo a&nbsp;celkem dobré slaměné lůžko. Chvíli zůstal ležet, ani se nehýbal, tak byl unaven. Protože ho ale tlačil batoh a&nbsp;protože se ho dalo užít jako polštáře pod hlavu, dal se do rozepínání řemenů. Vtom se ozvalo divoké zavrčení. Pozvedl zrak. V&nbsp;otvoru se rýsovala hlava ohromné dogy. Byla to psí bouda.</p>
			<p class="MLP-text para-style-override-1">Cizinec sám byl silný a&nbsp;šel z&nbsp;něho strach.</p>
			<p class="MLP-text para-style-override-1">Co však zbývalo než ozbrojit se holí, posloužit si brašnou jako štítem a&nbsp;vylézt z&nbsp;boudy&nbsp;– s&nbsp;tím výsledkem, že díry na jeho hadrech byly o&nbsp;něco větší než předtím.</p>
			<p class="MLP-text para-style-override-1">I&nbsp;ze zahrady se dostal, ale pozpátku, a&nbsp;aby dogu udržel v&nbsp;uctivé vzdálenosti, šermoval před sebou holí.</p>
			<p class="MLP-text para-style-override-1">A&nbsp;když se, ne bez obtíží, dostal přes plot a&nbsp;když se octl opět na ulici, sám, bez noclehu, bez přístřeší, bez útulku, vyhnán i&nbsp;z&nbsp;toho slaměného pelechu, z&nbsp;ubožácké psí boudy&nbsp;– spíš dopadl, než usedl na kámen, a&nbsp;člověk, který šel právě okolo, slyšel slova:</p>
			<p class="MLP-text para-style-override-1">„Už nejsem ani pes!“</p>
			<p class="MLP-text para-style-override-1">Brzy se zvedl znova a&nbsp;pokračoval v&nbsp;cestě. Vyšel z&nbsp;města s&nbsp;nadějí, že najde strom nebo stoh v&nbsp;polích a&nbsp;že se v&nbsp;něm schová.</p>
			<p class="MLP-text para-style-override-1">Kráčel chvíli se svěšenou hlavou. Když vytušil, že je už daleko od lidských příbytků, zvedl zrak a&nbsp;rozhlédl se kolem sebe. Byl v&nbsp;poli; před ním se zvedal nízký kopec se strništěm, který teď po žních připomínal oholenou hlavu.</p>
			<p class="MLP-text para-style-override-1">Obzor byl docela černý; nebyl to jen noční soumrak, byly to velmi nízké mraky, které jako by se opíraly přímo o&nbsp;pahorky, a&nbsp;jak rostly, naplňovaly celou oblohu. A&nbsp;protože vycházel měsíc a&nbsp;v&nbsp;nadhlavníku se chvělo ještě trochu soumračného jasu, tvořily mraky vysoko na obloze bělostnou klenbu, z&nbsp;které se linulo na zem bledé světlo.</p>
			<p class="MLP-text para-style-override-1">Země byla světlejší než nebe, to působí vždycky strašidelně, a&nbsp;pahorek se před ním svým ubohým a&nbsp;žalostným obrysem neurčitě a&nbsp;zsinale odrážel na ponurém obzoru. Všechno dohromady bylo ošklivé, bídné, chmurné a&nbsp;omezené. Na poli a&nbsp;na pahorku pusto, jen jediný znetvořený strom se zmítal a&nbsp;třásl několik kroků od cesty.</p>
			<p class="MLP-text para-style-override-1">Muž zřejmě zdaleka nebyl schopen rozumových a&nbsp;duševních pochodů, které člověka činí vnímavým k&nbsp;mystické povaze věcí; ale v&nbsp;tom nebi, v&nbsp;tom pahorku, v&nbsp;té planině a&nbsp;stromu bylo něco tak bezútěšného, že se po chvíli strnulosti a&nbsp;zamyšlení prudce obrátil. Jsou okamžiky, kdy se zdá, že i&nbsp;příroda je proti nám.</p>
			<p class="MLP-text para-style-override-1">Vracel se, odkud přišel. Brány města byly zavřeny. Digne, které vzdorovalo obležení v&nbsp;náboženských válkách, bylo ještě v&nbsp;roce 1815 obehnáno hradbami se čtyřhrannými baštami, které jsou už od té doby zbořeny. Prošel jedním průlomem a&nbsp;vstoupil do města.</p>
			<p class="MLP-text para-style-override-1"><span>Bylo kolem osmé. Poněvadž neznal ulice, dal se nazdařbůh městem.</span></p>
			<p class="MLP-text para-style-override-1">Došel k&nbsp;prefektuře, potom k&nbsp;semináři. Když míjel katedrálu, zahrozil pěstí.</p>
			<p class="MLP-text para-style-override-1">V&nbsp;jednom rohu náměstí je tiskárna. V&nbsp;ní byly poprvé tištěny císařovy proklamace a&nbsp;provolání císařské gardy k&nbsp;vojsku, proklamace, přinesené z&nbsp;ostrova Elby a&nbsp;diktované samým Napoleonem.</p>
			<p class="MLP-text para-style-override-1">Vyčerpán únavou a&nbsp;bez veškeré naděje, ulehl cizinec na kamennou lavici, nedaleko tiskárenských vrat.</p>
			<p class="MLP-text para-style-override-1">V&nbsp;tu chvíli vycházela z&nbsp;kostela jakási stará paní a&nbsp;spatřila ho ležet ve stínu.</p>
			<p class="MLP-text para-style-override-1">„Co zde děláte, příteli?“ otázala se.</p>
			<p class="MLP-text para-style-override-1">Muž tvrdě a&nbsp;zlostně řekl:</p>
			<p class="MLP-text para-style-override-1">„Jak vidíte, milá paní, jdu spát.“</p>
			<p class="MLP-text para-style-override-1">Milá paní, opravdu hodná toho pojmenování, byla markýza R.</p>
			<p class="MLP-text para-style-override-1">„Na této lavici?“</p>
			<p class="MLP-text para-style-override-1">„Devatenáct let jsem měl dřevěné matrace,“ řekl, „dnes mám kamenné.“</p>
			<p class="MLP-text para-style-override-1">„Byl jste voják?“</p>
			<p class="MLP-text para-style-override-1">„Ano, milá paní, voják.“</p>
			<p class="MLP-text para-style-override-1">„Proč nejdete do hospody?“</p>
			<p class="MLP-text para-style-override-1">„Protože nemám peníze.“</p>
			<p class="MLP-text para-style-override-1">„Bohužel,“ řekla paní de R., „mám v&nbsp;tobolce jen čtyři sou.“</p>
			<p class="MLP-text para-style-override-1">„I&nbsp;tak mi je dejte.“</p>
			<p class="MLP-text para-style-override-1">Muž přijal čtyři měďáky. Paní de R. pokračovala.</p>
			<p class="MLP-text para-style-override-1">„S&nbsp;takovým málem se do hospody nedostanete. Pokusil jste se aspoň? Není možná, abyste přespal venku. Jistě jste celý zmrzlý a&nbsp;vyhladovělý. Už z&nbsp;útrpnosti vás mohli někde uložit.“</p>
			<p class="MLP-text para-style-override-1">„Klepal jsem všude.“</p>
			<p class="MLP-text para-style-override-1">„Nu a?“</p>
			<p class="MLP-text para-style-override-1">„Odevšad mě vyhnali.“</p>
			<p class="MLP-text para-style-override-1">Naše „milá paní“ se dotkla mužovy paže a&nbsp;druhou rukou mu ukázala nízký domek vedle biskupství na druhé straně náměstí.</p>
			<p class="MLP-text para-style-override-1">„Klepal jste všude?“ začala znovu.</p>
			<p class="MLP-text para-style-override-1">„Ano.“</p>
			<p class="MLP-text para-style-override-1">„A&nbsp;zaklepal jste tam na ty dveře?“</p>
			<p class="MLP-text para-style-override-1">„Ne.“</p>
			<p class="MLP-text para-style-override-1">„Tak tam zaklepejte.“</p>
			<p id="toc_marker-1-2-2" class="MLP-uroven3-nadpis para-style-override-1">(2<a id="x.19073"></a>) <br/>Opatrnost matka moudrosti</p>
			<p class="MLP-text-bez1radku para-style-override-1">Toho večera zůstal dignský biskup po procházce městem dost dlouho ve svém pokoji. Byl zabrán do svého velkého díla <span class="MLP-znak-kurziva-11b">O&nbsp;povinnostech</span>, které bohužel zůstalo nedokončeno. Vyhledával pečlivě všechno, co řekli církevní otcové a&nbsp;učení doktoři o&nbsp;tomto závažném námětu. Jeho kniha byla rozdělena na dvě části: za prvé povinnosti všech, za druhé povinnosti jednotlivce, podle toho, ke které třídě patří. Povinnosti všech jsou hlavní povinnosti. Jsou čtvery. Svatý Matouš je označuje takto: povinnosti k&nbsp;Bohu (Mat. 6), povinnosti k&nbsp;sobě (Mat. 5,29, 30), povinnosti k&nbsp;bližnímu (Mat. 7,12), povinnosti k&nbsp;tvorstvu (Mat. 6,20, 25). Poučení o&nbsp;ostatních povinnostech našel a&nbsp;vypsal biskup z&nbsp;jiných knih; o&nbsp;povinnostech vládců a&nbsp;poddaných z&nbsp;epištoly k&nbsp;Římanům; z&nbsp;epištoly svatého Petra o&nbsp;povinnostech soudců, manželek, matek a&nbsp;mladých mužů; z&nbsp;epištoly k&nbsp;Efezským o&nbsp;povinnostech manželů, otců, dětí a&nbsp;služebnictva; z&nbsp;epištoly k&nbsp;Židům o&nbsp;povinnostech věřících; z&nbsp;epištoly svatého Pavla ke Korintským o&nbsp;povinnostech panen. Ze všech těchto výpisků pracně sestavoval harmonický celek, který chtěl předložit věřícím.</p>
			<p class="MLP-text para-style-override-1">V&nbsp;osm hodin ještě pracoval, velkou knihu na kolenou; když zapisoval, ne v&nbsp;právě pohodlné pozici, své poznámky na malé čtvrtky papíru, vstoupila do pokoje paní Magloirová, aby jako obyčejně vybrala stříbrné příbory ze skříňky u&nbsp;postele. Po chvilce zavřel biskup knihu, vstal od stolu a&nbsp;vstoupil do jídelny předpokládaje, že už je prostřeno a&nbsp;že ho sestra čeká. Jídelna byla podlouhlá místnost s&nbsp;krbem, dveřmi, které vedly&nbsp;– jak jsme už řekli&nbsp;– do ulice, a&nbsp;s&nbsp;oknem do zahrady.</p>
			<p class="MLP-text para-style-override-1">Paní Magloirová opravdu dokončovala úpravu stolu. Přitom hovořila se slečnou Janou.</p>
			<p class="MLP-text para-style-override-1">Na stole byla lampa; stůl stál blízko krbu. V&nbsp;krbu hořel příjemný oheň.</p>
			<p class="MLP-text para-style-override-1">Můžeme si snadno představit obě ženy, kterým bylo už přes šedesát: paní Magloirová byla malá, baculatá, čiperná; slečna Jana mírná, drobná, křehká, o&nbsp;něco větší než její bratr, v&nbsp;hedvábných šatech bleší barvy, kdysi moderních, jež si v&nbsp;roce 1806 koupila v&nbsp;Paříži a&nbsp;které jí vydržely až do dnešního dne. Lidově řečeno&nbsp;– přitom to vystihuje jedním slovem myšlenku, na kterou bychom potřebovali skoro celou stránku, ne-li víc&nbsp;– paní Magloirová vypadala jako <span class="char-style-override-1">selka</span> a&nbsp;slečna Jana jako <span class="MLP-znak-kurziva-11b">dáma</span>. Paní Magloirová měla na hlavě bílý čepeček s&nbsp;varhánky, na krku křížek se srdíčkem, jediný ženský šperk v&nbsp;domě, bělostný šáteček se odrážel na hrubých černých šatech s&nbsp;krátkými a&nbsp;širokými rukávy; měla bavlněnou zástěru, červeně a&nbsp;zeleně kostkovanou, v&nbsp;pase uvázanou zelenou stuhou, a&nbsp;se stejným laclíkem, připjatým v&nbsp;horních rozích dvěma špendlíky, na nohou hrubé střevíce se žlutými punčochami, jaké nosí Marseillanky. Šaty slečny Jany byly střiženy podle módy z&nbsp;roku 1806, krátké tělo, úzké šaty vcelku, rukávy zdobené patkami a&nbsp;knoflíčky. Šedivé vlasy skrývala nakadeřená paruka.</p>
			<p class="MLP-text para-style-override-1">Paní Magloirová vypadala inteligentně, živě a&nbsp;dobrotivě. Každý koutek úst měla v&nbsp;jiné výši, horní ret silnější než spodní, takže působila nakvašeně a&nbsp;pánovitě. Pokud monsignore mlčel, mluvila ona, rázně, ale volně, s&nbsp;jistou úctou; jakmile však promluvil, poslouchala stejně trpně jako slečna. Slečna Jana vůbec neodmlouvala. Poslouchala jen a&nbsp;hleděla bratrovi vyhovět. Nebyla ani v&nbsp;mládí hezká, měla velké modré vystouplé oči a&nbsp;dlouhý křivý nos; ale celý obličej, celá její bytost vydechovala&nbsp;– jak jsme už zprvu řekli&nbsp;– neskonalou dobrotu. Byla předurčena k&nbsp;něžnosti; ale víra, naděje a&nbsp;láska, tři ctnosti, které pomalu zažehují duši, povznesly znenáhla její něžnost až k&nbsp;svatosti. Příroda z&nbsp;ní udělala ovečku, náboženství z&nbsp;ní učinilo anděla. Ubohá světice! Rozvátá sladká vzpomínko!</p>
			<p class="MLP-text para-style-override-1">Od té doby slečna Jana vypravovala, co se onen večer v&nbsp;biskupství událo, už tolikrát, že se mnoho lidí, kteří doposud žijí, dobře pamatuje na nejmenší podrobnosti.</p>
			<p class="MLP-text para-style-override-1">Právě ve chvíli, kdy vstoupil do jídelny pan biskup, byla paní Magloirová v&nbsp;nejživějším výkladu. Bavila <span class="MLP-znak-kurziva-11b">slečnu</span> námětem věčně živým, jemuž biskup už dávno přivykl. Šlo o&nbsp;zástrčku u&nbsp;vstupních dveří.</p>
			<p class="MLP-text para-style-override-1">Paní Magloirová při nákupu k&nbsp;večeři pravděpodobně zaslechla nějaké řeči. Vykládalo se o&nbsp;podezřelém tulákovi; v&nbsp;městě prý se objevil jakýsi pobuda, někde se tu asi potlouká, a&nbsp;lidé, kterým by napadlo jít pozdě v&nbsp;noci domů, by mohli zažít nepříjemné setkání. Policie prý je nespolehlivá, protože pan prefekt a&nbsp;pan starosta jsou spolu na kordy a&nbsp;snaží se dělat si navzájem jen nepříjemnosti. A&nbsp;tak prý záleží jen na lidech, musí dbát o&nbsp;svou bezpečnost sami, musí si dát pozor, je potřebí patřičně zamykat, zastrčit závory, zabednit dům a&nbsp;dobře <span class="MLP-znak-kurziva-11b">zavírat domovní dveře</span>.</p>
			<p class="MLP-text para-style-override-1">Paní Magloirová poslední slova zdůraznila; ale biskup, který přišel ze své dosti chladné pracovny, se posadil u&nbsp;krbu a&nbsp;myslil na něco docela jiného. Nedal najevo, že slyší slova, která paní Magloirová úmyslně utrousila. Opakovala je. A&nbsp;tu slečna Jana ve snaze pomoci paní Magloirové a&nbsp;nepohněvat bratra odvážila se pronést plachou otázku:</p>
			<p class="MLP-text para-style-override-1">„Slyšíte, bratře, co říká paní Magloirová?“</p>
			<p class="MLP-text para-style-override-1">„Slyšel jsem něco jen tak na půl ucha,“ odpověděl biskup. Potom se napolo obrátil i&nbsp;se židlí, položil ruce na kolena, zvedl k&nbsp;staré služce svou srdečnou a&nbsp;rozveselenou tvář, ozářenou ohněm z&nbsp;krbu, a&nbsp;řekl:</p>
			<p class="MLP-text para-style-override-1">„Hleďme! Copak se děje? Copak se děje? Jsme tedy ve velkém nebezpečí?“</p>
			<p class="MLP-text para-style-override-1">A&nbsp;paní Magloirová počala vyprávět znovu celou historii, přehánějíc trochu, aniž si to uvědomovala. Prý nějaký cikán, trhan, jakýsi nebezpečný žebrák je právě ve městě. Objevil se zničehonic a&nbsp;chtěl přespat u&nbsp;Labarra, ale ten ho nechtěl přijmout. Viděli ho přicházet bulvárem Gassendi, za soumraku se pak plížil ulicemi. Šibeničník se strašlivou tváří.</p>
			<p class="MLP-text para-style-override-1">„Opravdu,“ řekl biskup.</p>
			<p class="MLP-text para-style-override-1">Ten souhlas povzbudil paní Magloirovou; zdálo se jí, jako by už i&nbsp;biskup pomalu dostával strach; proto vítězoslavně pokračovala:</p>
			<p class="MLP-text para-style-override-1">„Ano, monsignore! Je to tak. Dnes v&nbsp;noci se ve městě stane nějaké neštěstí. Kdekdo to říká. S&nbsp;tak špatnou policií (zbytečné to opakovat)! Žijeme v&nbsp;horách, a&nbsp;nemáme v&nbsp;noci na ulicích ani svítilnu! Vyjděte do ulic. Tma jako v&nbsp;pytli! A&nbsp;já vám říkám, monsignore, a&nbsp;tady slečna to říká jako já…“</p>
			<p class="MLP-text para-style-override-1">„Já,“ přerušila ji sestra, „neříkám nic. Co můj bratr činí, dobře činí.“</p>
			<p class="MLP-text para-style-override-1">Paní Magloirová však pokračovala, jako by nikdo nic nenamítal:</p>
			<p class="MLP-text para-style-override-1">„Říkáme, že tento dům není bezpečný; kdyby monsignore dovolil, doskočila bych pro zámečníka Pavlína Museboise, aby nám znova přidělal na dveře staré závory; máme je nahoře, bude to trvat chvilku, a&nbsp;já říkám, že jsou závory nutné, monsignore, i&nbsp;kdyby to bylo jen pro tuto noc; pořád povídám, že není nic strašnějšího než dveře, které může zvenčí pouhou klikou kdokoliv otevřít; a&nbsp;k&nbsp;tomu ještě má monsignore ve zvyku říkat vždycky ‚dále‘, ach, božínku, o&nbsp;půlnoci ostatně nikdo prosit o&nbsp;dovolení nebude…“</p>
			<p class="MLP-text para-style-override-1">Vtom někdo dost prudce zaklepal na dveře.</p>
			<p class="MLP-text para-style-override-1">„Dále!“ řekl biskup.</p>
			<p id="toc_marker-1-2-3" class="MLP-uroven3-nadpis para-style-override-1">(3) <br/>Hrdinství trpné poslušnosti</p>
			<p class="MLP-text-bez1radku para-style-override-1">Dveře se otevřely.</p>
			<p class="MLP-text para-style-override-1">Otevřely se prudce, dokořán, jako by do nich někdo rázně a&nbsp;odhodlaně vrazil.</p>
			<p class="MLP-text para-style-override-1">Vstoupil muž.</p>
			<p class="MLP-text para-style-override-1">My už ho známe. Je to poutník, kterého jsme před chvílí viděli bloudit a&nbsp;hledat přístřeší.</p>
			<p class="MLP-text para-style-override-1">Vstoupil, udělal krok do pokoje a&nbsp;zastavil se, nechávaje za sebou otevřené dveře. Na zádech měl brašnu, v&nbsp;ruce hůl a&nbsp;v&nbsp;očích tvrdý, odhodlaný, unavený a&nbsp;násilnický výraz. Plameny z&nbsp;krbu ho osvětlovaly. Byl ošklivý. Hrůzný zjev.</p>
			<p class="MLP-text para-style-override-1">Paní Magloirová se nezmohla ani na výkřik. Celá se roztřásla.</p>
			<p class="MLP-text para-style-override-1">Slečna Jana se obrátila, zahlédla vstupujícího muže, napolo se napřímila zděšením, a&nbsp;když potom pozvolna obrátila hlavu ke krbu a&nbsp;pozorovala bratra, její tvář se znovu hluboce uklidnila a&nbsp;zjasněla.</p>
			<p class="MLP-text para-style-override-1">Biskup upřel na muže své pokojné oči.</p>
			<p class="MLP-text para-style-override-1">Když už se chystal promluvit, bezpochyby aby se zeptal, co si návštěvník přeje, muž opřel obě ruce o&nbsp;hůl, prohlížel si jednoho po druhém, starce i&nbsp;ženy, a&nbsp;aniž vyčkal biskupových slov, řekl hlasitě:</p>
			<p class="MLP-text para-style-override-1">„Tady mě máte! Jmenuji se Jean Valjean. Jsem trestanec. Byl jsem devatenáct let v&nbsp;káznici. Před čtyřmi dny mě propustili a&nbsp;teď jdu do Pontarlier, kam mě poslali. Jdu už čtyři dny z&nbsp;Toulonu. Dnes jsem urazil dvanáct mil. Když jsem se dnes večer dostal do vašeho kraje, šel jsem do jedné hospody, kde mě vyhodili pro můj žlutý průvodní pas, který jsem ukázal na radnici. Musil jsem. Pak jsem byl v&nbsp;krčmě. Řekli mi: Táhni! Jeden jako druhý. Nikdo mě nechtěl přijmout. Byl jsem u&nbsp;brány věznice. Vrátný mi neotevřel. Byl jsem v&nbsp;psí boudě. Pes mě kousl a&nbsp;zahnal mě, stejně jako lidé. Jako by věděl, kdo jsem. Odešel jsem do polí, abych se vyspal pod širým nebem, v&nbsp;hospodě pod hvězdami. Ale nebyla tam jediná hvězda. Bál jsem se, že bude pršet a&nbsp;že tu není Bůh, aby zabránil dešti, a&nbsp;proto jsem se vrátil do města, abych si někde našel výklenek u&nbsp;vrat. Právě když jsem na náměstí uléhal na kámen, jedna laskavá paní mi ukázala na váš dům a&nbsp;řekla: Zaklepej tamhle. Zaklepal jsem. Co to zde je? Je tu snad hospoda? Mám peníze. Hodně peněz. Sto devět franků a&nbsp;patnáct sou, vydělal jsem je v&nbsp;káznici za devatenáct let. Zaplatím. Co mi to udělá? Mám peníze. Jsem velmi unavený, dvanáct mil pěšky, mám pořádný hlad. Mohu tady zůstat?“</p>
			<p class="MLP-text para-style-override-1">„Paní Magloirová,“ řekl biskup, „přidejte ještě jeden příbor.“</p>
			<p class="MLP-text para-style-override-1">Muž udělal tři kroky a&nbsp;přiblížil se k&nbsp;lampě, která stála na stole.</p>
			<p class="MLP-text para-style-override-1">„Hleďte,“ řekl, jako by nebyl porozuměl, „to není ono. Porozuměl jste mi? Jsem trestanec. Zločinec. Přicházím z&nbsp;káznice.“</p>
			<p class="MLP-text para-style-override-1">Vytáhl z&nbsp;kapsy velký žlutý list papíru a&nbsp;rozevřel jej.</p>
			<p class="MLP-text para-style-override-1">„Tady je můj průvodní list. Žlutý, jak vidíte. To je proto, aby mě vyštvali odevšad, kam přijdu. Chcete si to přečíst? Já číst umím. Naučil jsem se tomu v&nbsp;káznici. Je tam škola pro ty, kdo se chtějí učit. Podívejte se, co mi do pasu napsali: Jean Valjean, propuštěný zločinec, narozen…&nbsp;– to je vám jedno.&nbsp;– Byl devatenáct let v&nbsp;káznici; pět let pro krádež s&nbsp;vloupáním, čtrnáct let za čtyři pokusy o&nbsp;útěk. <span class="MLP-znak-kurziva-11b">Velmi nebezpečný člověk</span>&nbsp;– Tady to máte! Všichni mě vyhodili. A&nbsp;vy mě chcete nechat u&nbsp;sebe? Je tu hospoda? Chcete mi dát jíst a&nbsp;nechat mě přespat? Máte nějakou stáj?“</p>
			<p class="MLP-text para-style-override-1">„Paní Magloirová,“ řekl biskup, „povlékněte v&nbsp;přístěnku postel.“</p>
			<p class="MLP-text para-style-override-1">Už jsme vysvětlili, jakého druhu byla poslušnost obou žen. </p>
			<p class="MLP-text para-style-override-1">Paní Magloirová odešla splnit příkaz. Biskup se obrátil k&nbsp;muži.</p>
			<p class="MLP-text para-style-override-1">„Sedněte si, pane, a&nbsp;zahřejte se. Večeře bude co nevidět, a&nbsp;než se najíme, bude připravena i&nbsp;postel.“</p>
			<p class="MLP-text para-style-override-1">Teprve teď muž naplno porozuměl. V&nbsp;jeho dosud zachmuřeném a&nbsp;tvrdém výrazu se objevilo ohromení, pochybnost a&nbsp;radost; zvláštní výraz. Začal koktat jako pomatený: </p>
			<p class="MLP-text para-style-override-1">„Opravdu? Opravdu? Necháte mě u&nbsp;sebe? Vy mě nevyháníte? Mě, zločince? Vy mi říkáte <span class="MLP-znak-kurziva-11b">pane</span>! Netykáte mi! Neříkáte: Táhni odtud, pse&nbsp;– jak to odevšad slyším. Čekal jsem, že mě vyženete. Proto jsem také hned řekl, co jsem zač. Oh, to byla opravdu hodná paní, co mě sem poslala! Najím se! Dostanu postel s&nbsp;žíněnkou a&nbsp;prostěradlem! Jako všichni lidé! Postel! Už devatenáct let jsem nespal v&nbsp;posteli. Opravdu neporoučíte, abych odešel? Jste moc hodní lidé. Ostatně mám peníze. Dobře zaplatím. Promiňte, pane hostinský, jak se jmenujete? Zaplatím, co budete chtít. Jste hodný člověk. Jste přece hostinský, že ano?“</p>
			<p class="MLP-text para-style-override-1">„Jsem kněz,“ řekl biskup, „a bydlím zde.“</p>
			<p class="MLP-text para-style-override-1">„Kněz!“ vzdychl muž. „Opravdu dobrý kněz! Tak vy ode mě nebudete chtít peníze? Farář, že? Farář toho velkého kostela? Hele, jsem to ale hlupák! Nevšiml jsem si vaší čepičky.“</p>
			<p class="MLP-text para-style-override-1">Jak hovořil, odložil batoh a&nbsp;hůl do kouta, strčil průvodní list do kapsy a&nbsp;usedl. Slečna Jana ho laskavě pozorovala. |ean Valjean pokračoval:</p>
			<p class="MLP-text para-style-override-1">„Jak jste lidský, pane faráři! Nevíte, co je nenávist. Laskavý kněz, to je dobrodiní. Vy tedy nežádáte, abych vám zaplatil?“</p>
			<p class="MLP-text para-style-override-1">„Ne,“ řekl biskup, „nechte si své peníze. Kolik máte? Neřekl jste mi, že sto devět franků?“</p>
			<p class="MLP-text para-style-override-1">„A&nbsp;patnáct sou,“ dodal muž.</p>
			<p class="MLP-text para-style-override-1">„Tedy sto devět franků patnáct sou. A&nbsp;jak dlouho trvalo, než jste ty peníze vydělal?“</p>
			<p class="MLP-text para-style-override-1">„Devatenáct let.“</p>
			<p class="MLP-text para-style-override-1">„Devatenáct let!“</p>
			<p class="MLP-text para-style-override-1">Biskup hluboce vzdychl.</p>
			<p class="MLP-text para-style-override-1">Muž pokračoval:</p>
			<p class="MLP-text para-style-override-1">„Mám ještě všechny své peníze. Za celé čtyři dny jsem utratil jen pětadvacet sou, které jsem si přivydělal, když jsem pomáhal v&nbsp;Grasse při skládání. Když jste tedy farář, musím vám říci, že jsme v&nbsp;káznici měli almužníka. A&nbsp;jednou jsem viděl biskupa. Říkali mu monsignore!</p>
			<p class="MLP-text para-style-override-1">Byl to biskup od Panny Marie v&nbsp;Marseille. To je farář nade všemi faráři. Však vy to víte, promiňte, říkám to špatně, nevyznám se v&nbsp;tom. Ale vy už chápete, co chci říci! Sloužil mši uprostřed káznice, u&nbsp;oltáře, a&nbsp;na hlavě měl něco špičatého a&nbsp;bylo to celé zlaté. V&nbsp;poledním slunci se to jen blýskalo. Byli jsme tam seřazeni ve třech skupinách, a&nbsp;před námi byly kanóny se zapálenými doutnáky. Neviděli jsme dobře. Kázal, ale byl příliš daleko, a&nbsp;tak jsme ani neslyšeli. To tedy byl biskup.“ </p>
			<p class="MLP-text para-style-override-1">Zatímco muž mluvil, šel biskup zavřít dveře, které zůstaly dokořán.</p>
			<p class="MLP-text para-style-override-1">Paní Magloirová se vrátila. Přinášela příbor a&nbsp;položila jej na stůl.</p>
			<p class="MLP-text para-style-override-1">„Paní Magloirová,“ řekl biskup, „dejte ten příbor co nejblíž k&nbsp;ohni.“ A&nbsp;obrátil se k&nbsp;hostu: „Noční vítr v&nbsp;Alpách je ostrý. Je vám asi zima, pane?“</p>
			<p class="MLP-text para-style-override-1">Kdykoliv řekl laskavě vážným hlasem a&nbsp;velmi přátelsky slůvko <span class="MLP-znak-kurziva-11b">pane</span>, tvář muže se rozzářila. Říkat trestanci <span class="MLP-znak-kurziva-11b">pane</span>, to je, jako byste trosečníkovi z&nbsp;<span class="MLP-znak-kurziva-11b">Medúzy</span> podali doušek čerstvé vody. Hanba žízní po úctě.</p>
			<p class="MLP-text para-style-override-1">„Lampa dnes špatně hoří,“ řekl biskup.</p>
			<p class="MLP-text para-style-override-1">Paní Magloirová pochopila a&nbsp;šla do ložnice pro dva svícny stojící na krbu a&nbsp;postavila je rozžaté na stůl v&nbsp;jídelně.</p>
			<p class="MLP-text para-style-override-1">„Pane faráři,“ řekl muž, „jste dobrosrdečný. Nepohrdáte mnou. Hostíte mě. Kvůli mně rozsvěcíte svíčky. A&nbsp;já vám přece nezatajil, odkud přicházím a&nbsp;že jsem nešťastný člověk.“</p>
			<p class="MLP-text para-style-override-1">Biskup, který seděl blízko něho, ho pohladil něžně po ruce. </p>
			<p class="MLP-text para-style-override-1">„Ani jste se nemusil přiznávat, kdo jste. To zde není můj dům, to je dům boží. Naše dveře se neptají toho, kdo vchází, jak se jmenuje, ale co ho bolí. Vy trpíte; jste vyhladovělý a&nbsp;žíznivý; buďte vítán. A&nbsp;neděkujte mi, neříkejte mi, že vás hostím. Doma u&nbsp;nás je ten, kdo potřebuje přístřeší. Říkám vám, že vy, který jdete kolem, jste zde víc doma než já. Všechno, co je zde, je vám k&nbsp;službám. K&nbsp;čemu potřebuji znát vaše jméno? Ostatně ještě dřív než jste mi je řekl, jste už jedno měl, a&nbsp;já je znal.“</p>
			<p class="MLP-text para-style-override-1">Muž otevřel užasle oči.</p>
			<p class="MLP-text para-style-override-1">„Ano,“ řekl biskup, „jste můj bratr.“</p>
			<p class="MLP-text para-style-override-1">„Tu to máme, pane faráři!“ zvolal muž. „Měl jsem důkladný hlad, když jsem vstupoval; ale vy jste tak laskavý, že teď ani nevím, co se to se mnou děje, a&nbsp;hlad mě přešel.“</p>
			<p class="MLP-text para-style-override-1">Biskup se na něho zadíval a&nbsp;řekl:</p>
			<p class="MLP-text para-style-override-1">„Hodně jste trpěl?“</p>
			<p class="MLP-text para-style-override-1">„Ach! Rudá kazajka, koule na nohou, pryčna na spaní, horko, zima, robota, otroctví, rány holí! Dvojitý řetěz pro nic. Temnice za každé slovíčko. I nemocný v&nbsp;posteli&nbsp;– řetěz. Psi, psi jsou na tom lépe! Devatenáct let! Je mi šestačtyřicet A&nbsp;teď žlutý průvodní list! Až sem jsem to dopracoval.“</p>
			<p class="MLP-text para-style-override-1">„Ano,“ navázal biskup, „přicházíte ze smutných míst. Ale poslyšte! Bude větší radost v&nbsp;nebesích nad jedním hříšníkem, který činí pokání, než nad devětadevadesáti spravedlivými, kteří pokání nepotřebují. Odcházíte-li z&nbsp;těch bolestiplných míst s&nbsp;myšlenkami zloby a&nbsp;hněvu proti lidem, jste hoden soustrasti; odcházíte-li s&nbsp;laskavostí, vlídností a&nbsp;mírem v&nbsp;srdci, jste lepší než my všichni.“</p>
			<p class="MLP-text para-style-override-1"><span>Zatím paní Magloirová podala večeři. Vodovou polévku s&nbsp;olejem, chlebem a&nbsp;solí, trochu slaniny, kousek skopového, fíky, čerstvý sýr a&nbsp;hrubý žitný chléb. Ačkoliv jí to nikdo nepřikázal, přinesla proti monsignorovu zvyku láhev starého mauveského vína na přilepšenou.</span></p>
			<p class="MLP-text para-style-override-1">Biskupova tvář se náhle rozzářila, jak tomu bývá u&nbsp;pohostinných povah:</p>
			<p class="MLP-text para-style-override-1">„Ke stolu,“ zvolal vesele.</p>
			<p class="MLP-text para-style-override-1">Usadil muže po své pravici, jak bylo jeho zvykem, měl-li hosta. Slečna Jana, klidná jako jindy, usedla po jeho levici.</p>
			<p class="MLP-text para-style-override-1">Biskup se pomodlil a&nbsp;pak jako obvykle nalil polévku. Muž se pustil hltavě do jídla.</p>
			<p class="MLP-text para-style-override-1">Náhle biskup prohodil:</p>
			<p class="MLP-text para-style-override-1">„Tak se mi zdá, že na stole něco chybí.“</p>
			<p class="MLP-text para-style-override-1">Vskutku, paní Magloirová prostřela na stůl jen příbory nezbytně potřebné. Bylo však zvykem, že měl-li biskup hosty, prostřelo se všech šest stříbrných příborů, i&nbsp;když to byl přepych. Toto půvabné předstírání přepychu bylo milým dětinstvím v&nbsp;domě tak mírném a&nbsp;přísném, že se v&nbsp;něm chudoba povznášela k&nbsp;důstojnosti.</p>
			<p class="MLP-text para-style-override-1">Paní Magloirová porozuměla poznámce, vyšla bez odmluvy a&nbsp;za chvíli se na ubruse skvěly tři požadované příbory, pravidelně rozložené před každým ze tří stolovníků.</p>
			<p id="toc_marker-1-2-4" class="MLP-uroven3-nadpis para-style-override-1">(4) <br/>Podrobnos<a id="x.19076"></a>ti o&nbsp;sýrárnách v&nbsp;Pontarlieru</p>
			<p class="MLP-text-bez1radku--0-12">Abychom vyvolali správnou představu o&nbsp;tom, co se událo u&nbsp;stolu, bude snad nejlépe, opíšeme-li část dopisu slečny Jany paní de Boischevronové, ve kterém s&nbsp;prostosrdečným puntičkářstvím líčí rozmluvu trestance s&nbsp;biskupem:</p>
			<p class="MLP-dopis--I para-style-override-1">…Ten člověk si nikoho nevšímal. Jedl hltavě jako vlk. Ale po večeři řekl:</p>
			<p class="MLP-dopis--I para-style-override-1">„Pane faráři, který zastupujete dobrého Pánbíčka, tohle zde je pro mě až přespříliš dobré, ale přesto vám musím říci, že formani, kteří nedovolili, abych s&nbsp;nimi povečeřel, se mají mnohem lépe než vy.“</p>
			<p class="MLP-dopis--I para-style-override-1">Mezi námi řečeno, ta poznámka se mě trochu dotkla. Můj bratr odpověděl:</p>
			<p class="MLP-dopis--I para-style-override-1">„Mají také těžší práci než já.“</p>
			<p class="MLP-dopis--I para-style-override-1">„To není ono,“ řekl muž „ale mají více peněz. Dobře vidím, že jste chudý. Snad ani nejste farář. Jste opravdu farář? Opravdu, kdyby byl Bůh spravedlivý, musil byste být farářem.“</p>
			<p class="MLP-dopis--I para-style-override-1">„Pán Bůh je víc než spravedlivý,“ řekl bratr. Po chvilce dodal:</p>
			<p class="MLP-dopis--I para-style-override-1">„Pane Jeane Valjeane, říkal jste, že jdete do Pontarlieru, že ano?“</p>
			<p class="MLP-dopis--I para-style-override-1">„Podle donucovacího cestovního listu.“</p>
			<p class="MLP-dopis--I para-style-override-1">Mám dojem, že to tak ten muž jmenoval. Potom pokračoval:</p>
			<p class="MLP-dopis--I para-style-override-1">„Zítra musím vyrazit už za svítání. Těžko se cestuje. V&nbsp;noci je zima a&nbsp;ve dne horko.“</p>
			<p class="MLP-dopis--I para-style-override-1">„Tam se dostanete do dobrého kraje. Když byla má rodina za revoluce ožebračena, utekl jsem nejdříve do Franche-Comté a&nbsp;tam jsem se živil nějaký čas jako dělník. Našel jsem si zaměstnání. Je tam těch továren dost, stačí si vybrat. Jsou tam papírny, koželužny, lihovary, olejárny, hodinářské továrny, ocelárny, továrny na výrobky z&nbsp;mědi, nejméně dvacet <span>železáren,</span> čtyři největší jsou v&nbsp;Lodsu, Châtilonu, Audincourtu a&nbsp;v Beure…“<span></span></p>
			<p class="MLP-dopis--I para-style-override-1">Myslím, že jsem se nezmýlila a&nbsp;že můj bratr jmenoval ta města opravdu všechna; pak se odmlčel a&nbsp;obrátil se na mne: „Nemáme tam, milá sestro, nějaké příbuzné?“</p>
			<p class="MLP-dopis--I para-style-override-1">Odpověděla jsem:</p>
			<p class="MLP-dopis--I para-style-override-1">„Měli jsme, měli, za starého režimu tam byl také pan de Lucenet, setník hradební stráže v&nbsp;Pontarlieru.“</p>
			<p class="MLP-dopis--I para-style-override-1">„Ano,“ odpověděl bratr, „ale v&nbsp;třiadevadesátém roce nebylo příbuzenstvo nic platné, každý se musil spolehnout jen na své ruce. Pracoval jsem. V&nbsp;tom pontarlierském kraji, kam míříte, pane Valjeane, je docela patriarchální a&nbsp;milý průmysl. Svým sýrárnám říkají salašnická družstva.“</p>
			<p class="MLP-dopis--I para-style-override-1">Zatímco bratr nechal toho člověka v&nbsp;klidu najíst, vykládal mu velmi podrobně, co jsou to salašnická družstva v&nbsp;Pontarlieru, že jsou dvojí: velkosýrárny, které patří bohatým a&nbsp;kde mají na čtyřicet až padesát krav, jež dají mléka na sedm až osm tisíc sýrů za léto; a&nbsp;potom jsou to družstevní sýrárny, ty patří chudým venkovanům z&nbsp;Dolních Alp, kteří chovají krávy společně a&nbsp;dělí se mezi sebou o&nbsp;výrobky. Najmou si sýraře a&nbsp;ten přijímá třikrát denně od družstevníků mléko a&nbsp;dvojmo zaznamenává jeho množství; práce v&nbsp;sýrárnách začíná koncem dubna; a&nbsp;v&nbsp;polovině června vyhánějí salašníci dobytek do hor.</p>
			<p class="MLP-dopis--I para-style-override-1">Za jídla muž pomalu ožíval. Bratr mu naléval dobrého mauveského, které sám nepije, protože je příliš drahé. Bratr vykládal všechny tyhle podrobnosti s&nbsp;dobrou náladou, však ho znáte, a&nbsp;přitom se mile obracel i&nbsp;ke mně. Velmi často začínal znovu řeč o&nbsp;výhodném zaměstnání sýraře, jako by si přál, aby ten člověk pochopil, aniž mu to bude přímo a&nbsp;důrazně radit, že by tam našel útočiště. Jedno mě však napadlo. Ten muž byl, vy už víte co. Nuže, po celý večer, s&nbsp;výjimkou několika slov o&nbsp;Ježíši Kristu při jeho příchodu, se bratr ani slůvkem nedotkl toho, co by mohlo připomenout a&nbsp;podle čeho by si mohl domyslit, čím můj bratr je. A&nbsp;přece to byla skvělá příležitost pro malé kázání, kterým by dal trestanci najevo, jaká čest ho potkala, že se na své cestě setkal s&nbsp;biskupem. Kdokoli jiný by myslil, že je to příležitost&nbsp;– když už má takového nešťastníka po ruce&nbsp;–, aby nasytil duši, když už sytí tělo, promluvil mu do svědomí a&nbsp;okořenil to mravním napomenutím a&nbsp;radou, nebo ještě lépe, přidal trochu útrpnosti a&nbsp;domluvy, aby se v&nbsp;budoucnu choval lépe. Ale můj bratr se ani nezeptal, odkud pochází a&nbsp;jaká je jeho minulost. Neboť někde v&nbsp;minulosti ležela jeho chyba a&nbsp;můj bratr jako by se vyhýbal všemu, co by mu ji mohlo připomenout. Jeho ohleduplnost šla tak daleko, že ve chvíli, kdy vyprávěl o&nbsp;horalech z&nbsp;Pontalieru, kteří <span class="char-style-override-6">mají příjemné zaměstnání nebi blíž</span> a&nbsp;kteří, jak dodával, jsou <span class="char-style-override-6">šťastní proto, že jsou nevinní</span>, se zarazil, obávaje se, není-li v&nbsp;jeho slovech něco, co by se mohlo toho muže nemile dotknout. Když o&nbsp;tom teď uvažuji, pochopila jsem, myslím, co se dělo v&nbsp;srdci mého bratra. Bezpochyby se domníval, že ten muž jménem Jean Valjean má duši plnou bídy a&nbsp;že bude nejlépe trochu ho rozptýlit a&nbsp;posílit ho vědomím, třeba jen na chvíli, že je člověk jako každý jiný a&nbsp;že s&nbsp;ním proto jedná jako s&nbsp;kýmkoli jiným. Řekněte, není to vskutku správné pochopení lásky k&nbsp;bližnímu? Není, má milá, něco vpravdě evangelického v&nbsp;té šetrnosti, která se zříká možnosti kázat, udělovat mravní naučení a&nbsp;dělat narážky? Není to ta pravá útrpnost&nbsp;– má-li už někdo bolavé místečko v&nbsp;duši&nbsp;– vyhnout se každé zmínce o&nbsp;tom? Myslím, že tohle asi byla ta nejtajnější myšlenka bratrova. Ale ať tak či onak, měl-li tyto myšlenky, nic z&nbsp;nich neprozradil, ani mně ne; byl od počátku až do konce sám sebou jako každý jiný večer a&nbsp;večeřel s&nbsp;Jeanem Valjeanem, jako by měl na večeři pana Gédéona Le Prévost nebo pana faráře.</p>
			<p class="MLP-dopis--I para-style-override-1">Když už bylo skoro po večeři, byli jsme právě u&nbsp;fíků, zaklepal někdo na dveře. Byla to matka Gerbaudová s&nbsp;maličkým na ruce. Bratr políbil děcko na čelo a&nbsp;vypůjčil si ode mne patnáct sou, které jsem měla v&nbsp;kapse, a&nbsp;dal je matce Gerbaudové. Muž si zatím ničeho nevšímal. Už ani nemluvil a&nbsp;zdálo se, že je velmi unavený. Když chudinka stará Gerbaudka odešla, bratr se pomodlil. Poté se obrátil k&nbsp;muži a&nbsp;řekl mu:</p>
			<p class="MLP-dopis--I para-style-override-1">„Jistě byste byl už nejraději v&nbsp;posteli.“</p>
			<p class="MLP-dopis--I para-style-override-1">Paní Magloirová velmi rychle sklidila se stolu. Pochopila jsem, že bude lépe, když odejdeme, aby pocestný mohl jít spát, a&nbsp;obě jsme vystoupily nahoru. Po chvilce jsem ale poslala paní Magloirovou znova dolů se srnčí kůží z&nbsp;Černého lesa, která bývá v&nbsp;mém pokojíčku, aby ji dala na jeho postel. Noci jsou ledové a&nbsp;taková kůže drží teplo. Škoda, že je ta kůže už stará; pouští chlupy. Můj bratr ji koupil kdysi v&nbsp;Německu, v&nbsp;Tottlingenu u&nbsp;dunajských pramenů, stejně jako nožík se střenkou ze slonové kosti, kterého používám při jídle.</p>
			<p class="MLP-dopis--I para-style-override-1">Paní Magloirová se vrátila téměř okamžitě, pomodlily jsme se v&nbsp;salóně, kde věšíváme prádlo, a&nbsp;potom jsme mlčky odešly do svých pokojíčků&nbsp;–&nbsp;–&nbsp;–</p>
			<p id="toc_marker-1-2-5" class="MLP-uroven3-nadpis para-style-override-1">(5) <br/>Klid</p>
			<p class="MLP-text-bez1radku para-style-override-1">Monsignore Lidumil popřál své sestře dobrou noc, vzal se stolu jeden stříbrný svícen, druhý podal svému hostu a&nbsp;řekl: „Pane, doprovodím vás do vašeho pokoje.“</p>
			<p class="MLP-text para-style-override-1">Muž šel za ním.</p>
			<p class="MLP-text para-style-override-1">Jak jste si už mohli z&nbsp;dřívějšího výkladu povšimnout, byl biskupův byt uspořádán tak, že do modlitebny s&nbsp;přístěnkem se musilo projít biskupovou ložnicí.</p>
			<p class="MLP-text para-style-override-1">Právě jí procházeli, když paní Magloirová ukládala stříbro do skříňky v&nbsp;hlavách postele. To bývala její poslední práce před spaním.</p>
			<p class="MLP-text para-style-override-1">Biskup uvedl hosta do přístěnku. Byla tam bíle povlečená postel, vonící čistotou. Muž postavil svícen na stoleček.</p>
			<p class="MLP-text para-style-override-1">„Tak se tedy dobře vyspěte,“ řekl biskup. „Zítra ráno, než odejdete, vypijete šálek mléka od našich kraviček; bude právě nadojené.“</p>
			<p class="MLP-text para-style-override-1">„Děkuji, pane faráři,“ řekl muž.</p>
			<p class="MLP-text para-style-override-1">Sotva pronesl ta slova plná míru, zachvátilo ho náhle, bez přechodu, podivné hnutí, jež by bylo přimrazilo obě pobožné ženy, kdyby byly přítomny. I&nbsp;dnes je nám zatěžko posoudit, co s&nbsp;ním v&nbsp;té chvíli smýklo. Chtěl dát výstrahu, nebo vyhrožovat? Poslouchal snad prostě pudové nutkání, pro něho samého nevysvětlitelné? Prudce se obrátil k&nbsp;starci, zkřížil ruce, a&nbsp;sleduje divokým pohledem hostitele, chraplavě vykřikl:</p>
			<p class="MLP-text para-style-override-1">„To je dobré! Opravdu! Vy jste si mě ubytoval ve svém domě a&nbsp;tak blízko u&nbsp;sebe!“</p>
			<p class="MLP-text para-style-override-1">Na chvilku se odmlčel a&nbsp;pak se příšerně zasmál:</p>
			<p class="MLP-text para-style-override-1">„Zdalipak jste si to dobře rozmyslil? Kdo vám řekl, že jsem nevraždil?“</p>
			<p class="MLP-text para-style-override-1">Biskup mu odpověděl:</p>
			<p class="MLP-text para-style-override-1">„Na to může odpovědět jen Bůh.“</p>
			<p class="MLP-text para-style-override-1">Potom vážně, pohybuje rty, jako by se modlil anebo mluvil pro sebe, pozdvihl dva prsty pravé ruky a&nbsp;dal své požehnání muži, který se ani nesklonil, a&nbsp;aniž se ohlédl, odešel do své ložnice.</p>
			<p class="MLP-text para-style-override-1">Spal-li někdo v&nbsp;přístěnku, byl oltář zakryt seržovou shrnovací záclonou. Když šel biskup okolo záclony, poklekl a&nbsp;kratičce se pomodlil.</p>
			<p class="MLP-text para-style-override-1">Za chvíli nato už chodil, snil a&nbsp;rozjímal ve své zahradě, s&nbsp;duší a&nbsp;myslí pohrouženou do oněch velkých záhad, jež Bůh v&nbsp;noci ukazuje očím, které zůstávají otevřené.</p>
			<p class="MLP-text para-style-override-1">Pokud jde o&nbsp;našeho muže, ten byl opravdu tak unavený, že z&nbsp;těch pěkně bílých peřin vůbec nic neměl. Sfoukl svíčku nosem, jak to dělají trestanci, praštil sebou oblečený na postel a&nbsp;ihned tvrdě usnul.</p>
			<p class="MLP-text para-style-override-1">Bila půlnoc, když se biskup vracel ze zahrady domů. </p>
			<p class="MLP-text para-style-override-1">Několik minut potom všechno v&nbsp;domku spalo.</p>
			<p id="toc_marker-1-2-6" class="MLP-uroven3-nadpis para-style-override-1">(6) <br/>Jean Valjean</p>
			<p class="MLP-text-bez1radku para-style-override-1">V&nbsp;noci se Jean Valjean probudil. Jean Valjean byl z&nbsp;chudé venkovské rodiny z&nbsp;Brijska. V&nbsp;mládí se nenaučil ani číst. Když dospěl v&nbsp;muže, prořezával a&nbsp;klestil stromy ve Faverolles. Jeho matka se nazývala Jana Mathieuová; otec se jmenoval Jean Valjean nebo Vlajean, což byla patrně přezdívka, jež povstala stažením slov <span class="MLP-znak-kurziva-11b">Voilà Jean</span><span class="char-style-override-4"><a id="footnote-3409-32-backlink" class="footnote-link" href="#footnote-3409-32">32</a></span>.</p>
			<p class="MLP-text para-style-override-1">Jean Valjean byl zádumčivý, ale nikoli smutný, jako obvykle bývají vroucí a&nbsp;přítulné povahy. Působil, alespoň na první pohled, dojmem ospalého a&nbsp;nenápadného člověka. Matku i&nbsp;otce ztratil ještě v&nbsp;útlém věku. Matka zemřela na špatně léčenou horečku omladnic, otec, který byl zároveň probírkářem i&nbsp;klestičem stromů jako syn, se zabil pádem se stromu. A&nbsp;Jeanu Valjeanovi zůstala jen starší sestra, vdova se sedmi dětmi. Tato sestra Jeana Valjeana vychovala, a&nbsp;dokud měla manžela, její mladší bratr u&nbsp;nich bydlil a&nbsp;jedl. Muž zemřel. Nejstaršímu ze sedmi dětí bylo osm let a&nbsp;poslední bylo roční. Jeanu Valjeanovi bylo tehdy pětadvacet. Nahrazoval dětem otce, a&nbsp;teď zase on podporoval sestru, která ho vychovala. Bylo to u&nbsp;něho tak samozřejmé jako povinnost, i&nbsp;když na to někdy bručel. Tak ubíjel mládí v&nbsp;krušné a&nbsp;špatně placené práci. Nebylo známo, že by byl měl nějakou „lásku“. Neměl ani kdy se zamilovat.</p>
			<p class="MLP-text para-style-override-1"><span>Večer se vracíval unaven a&nbsp;beze slova sedal k&nbsp;polévce. Sestra Jana mu často mezi jídlem vylovila z&nbsp;misky nejlepší sousta, kousek masa, plátek slaniny, srdíčko kapusty, a&nbsp;dala to některému dítěti; ale on jako by nic neviděl, jedl dál se sklopenýma očima, skloněn nad stolem, hlavu skoro v&nbsp;polévce, dlouhé vlasy spadávaly kolem misky. Ve Faverolles, nedaleko domku Valjeanových, na opačném konci uličky, bydlela selka Marie Klaudina; Valjeanovy děti, obyčejně hladové jako vlci, dlužívaly si jménem své matky u&nbsp;Marie Klaudiny pintu mléka, kterou hltavě pily někde za křovím nebo v&nbsp;zákrutu aleje a&nbsp;tak se rvaly o&nbsp;hrnek, že děvčátka rozbryndala plno mléka po zástěrkách a&nbsp;kolem úst. Kdyby byla matka věděla o&nbsp;tom lumpáctví, byla by provinilce přísně potrestala. Mrzutý bručoun Jean Valjean zaplatil Marii Klaudině za matčinými zády a&nbsp;děti ušly trestu.</span><span></span></p>
			<p class="MLP-text para-style-override-1">V&nbsp;době, kdy se klestily a&nbsp;prořezávaly stromy, vydělával osmnáct sou denně; pak se dal najmout na žňové práce nebo jako nádeník, pacholek k&nbsp;volům nebo podomek. Dělal, co mohl. Sestra také pracovala, ale jakápak práce při sedmi dětech? Byla to smutná skupinka, kterou bída obklopovala a&nbsp;škrtila víc a&nbsp;víc. Stalo se, že přišla krutá zima. Jean byl bez zaměstnání. Rodina bez chleba. Doslovně. A&nbsp;sedm dětí na krku!</p>
			<p class="MLP-text para-style-override-1">V&nbsp;neděli večer se právě ukládal ke spánku Maubert Isabeau, pekař na Kostelním náměstí ve Faverolles, když zaslechl prudký úder do zamřížované a&nbsp;zasklené výkladní skříně svého krámu. Přišel ještě včas, aby zahlédl, jak otvorem proraženým pěstí ve skleněné tabuli sahá dovnitř mezi mříže ruka. Uchopila chléb a&nbsp;vytáhla jej. Isabeau rychle vyběhl; zloděj uháněl, co mu nohy stačily, Isabeau utíkal za ním, až ho chytil. Zloděj chléb zahodil, ale měl zkrvácenou ruku. Byl to Jean Valjean.</p>
			<p class="MLP-text para-style-override-1">To se stalo v&nbsp;roce 1795. Jean Valjean byl pohnán před tehdejší soud, „pro krádež spojenou s&nbsp;nočním vloupáním do obytného domu“. Měl pušku a&nbsp;zacházel s&nbsp;ní lépe než nějaký ostrostřelec, občas si trochu zapytlačil, a&nbsp;to mu přitížilo. Vůči pytlákům jsou lidé právem ve střehu. Jak pytlák, tak podloudník patří s&nbsp;lupičem takřka do jednoho pytle. Přece jen&nbsp;– mimochodem řečeno&nbsp;– je velká propast mezi tímto druhem lidí a&nbsp;městským zločincem. Pytlák žije v&nbsp;lese, podloudník v&nbsp;horách nebo na moři. Město budí v&nbsp;člověku surovost, protože ho mravně narušuje. Hory, moře, les člověka zdivočují a&nbsp;rozvíjejí jeho drsné stránky, aniž namnoze porušují jeho lidskost.</p>
			<p class="MLP-text para-style-override-1">Jean Valjean byl uznán vinným. Litera zákona zněla jasně. V&nbsp;naší civilizaci se nezřídka přihází, že trest znamená ztroskotání. Neblahá chvíle, ve které se lidská společnost odtahuje a&nbsp;dovršuje nenapravitelnou opuštěnost myslícího tvora! Jean Valjean byl odsouzen na pět let káznice.</p>
			<p class="MLP-text para-style-override-1">22. dubna 1796 v&nbsp;Paříži rozhlašovali vítězství u&nbsp;Montenotte, kterého dobyl velící generál italského vojska Buona-Parte, jak ho nazývala vyhláška rady <span class="MLP-znak-kurziva-11b">Pěti set</span> z&nbsp;2. floréalu roku IV; týž den byl ukován velký řetěz v&nbsp;Bicêtre. Jean Valjean byl částí toho řetězu. Bývalý vrátný z&nbsp;věznice, kterému je teď skoro devadesát, se ještě velmi dobře pamatuje na toho ubožáka, který byl přikován na konci čtvrtého pramene řetězu v&nbsp;severním koutě nádvoří. Seděl na zemi jako ostatní. Jako by nechápal ze svého postavení nic než to, že je strašlivé. Je pravděpodobné, že se mu v&nbsp;jeho matném myšlení nevědomého ubožáka spřádalo cosi neobyčejného. Když mu pádnými ranami kladiva zanýtovávali za hlavou svorník železného obojku, plakal, slzy ho dusily, bránily mu, aby promluvil, jen občas se vzchopil natolik, aby řekl: <span class="MLP-znak-kurziva-11b">Prořezával jsem stromy ve</span> <span class="MLP-znak-kurziva-11b">Faverolles</span>. Za vzlykotu pozvedal pravou ruku a&nbsp;po stupínkách ji sedmkrát snižoval, jako by se postupně dotýkal sedmi hlaviček menších a&nbsp;menších dětí, a&nbsp;lidé z&nbsp;tohoto pohybu hádali, že to, čeho se dopustil, spáchal, aby ošatil a&nbsp;nakrmil sedm malých dětí.</p>
			<p class="MLP-text para-style-override-1">Odjel do Toulonu. Za sedmadvacet dní se tam dostal na káře, s&nbsp;řetězem kolem krku. V&nbsp;Toulonu mu navlékli červenou kazajku. Celý jeho život byl vymazán, i&nbsp;jeho jméno. Tam již nebyl Jeanem Valjeanem; byl číslem 24 601. Co se stalo se sestrou? Co se stalo se sedmi dětmi? Kdo se o&nbsp;to stará? Co se stane s&nbsp;hrstkou listí mladého stromku, který byl uťat u&nbsp;kořene?</p>
			<p class="MLP-text para-style-override-1">Je to vždycky táž historie. Ti ubožáci, ti boží tvorové, od té chvíle bez opory, bez rady, bez přístřeší, se rozcházeli nazdařbůh&nbsp;– kdož to ví?&nbsp;– každý jinam, hroužili se do oné chladné mlhy, v&nbsp;níž tonou osudy opuštěných, hroužili se do oněch pochmurných temnot, v&nbsp;nichž mizí postupně za chmurného pochodu lidského pokolení tolik nešťastníků. Odešli z&nbsp;kraje. Zvonice jejich vesničky na ně zapomněla; zapomněl na ně i&nbsp;mezník jejich bývalého pole; a&nbsp;po několikaletém pobytu v&nbsp;káznici zapomněl na ně i&nbsp;sám Jean Valjean. V&nbsp;srdci s&nbsp;otevřenou kdysi ranou zbyla jen jizva. To je všechno. Jen jednou za celého svého pobytu v&nbsp;Toulonu zvěděl něco málo o&nbsp;sestře. Myslím, že to bylo ke konci čtvrtého roku jeho trestu. Nevím už, jakou cestou se k&nbsp;němu ona zpráva dostala. Nějaký krajan jeho sestru viděl. Byla v&nbsp;Paříži. Bydlela v&nbsp;chudé ulici u&nbsp;chrámu svatého Sulpicia, v&nbsp;ulici Gindre. Měla u&nbsp;sebe jen jedno dítě, posledního chlapečka. Kde zůstalo šest ostatních? Snad to ani sama nevěděla. Každé ráno chodila do tiskárny v&nbsp;ulici Sabot číslo 3, kde skládala a&nbsp;sešívala knihy. Musila tam být už o&nbsp;šesté hodině ranní, v&nbsp;zimě ještě dřív, než se rozbřesklo. V&nbsp;tiskárně byla škola a&nbsp;tam odváděla svého sedmiletého chlapce. Ale protože nastupovala do práce v&nbsp;tiskárně v&nbsp;šest a&nbsp;škola se otvírala až v&nbsp;sedm, musilo dítě čekat celou hodinu na dvoře; v&nbsp;zimě to byla hodina tmy pod širým nebem. Nedovolili, aby dítě chodilo do tiskárny, překáželo by tam. Dělníci ráno vídali toho malého tvorečka, jak sedí na dlažbě, jak klímá a&nbsp;nejednou ve stínu spí na bobečku nakloněno nad svým košíčkem. Když pršívalo, smilovávala se nad ním stařičká vrátná; brávala ho do svého kumbálku, kde bylo jen ubohé lože, kolovrátek a&nbsp;dvě dřevěné židle, a&nbsp;chlapec u&nbsp;ní spal v&nbsp;koutku a&nbsp;tiskl v&nbsp;náručí kocoura, aby se trochu zahřál. V&nbsp;sedm hodin otvírali školu a&nbsp;on od stařeny odcházel. To bylo všechno, co Jeanu Valjeanovi řekli. Tím ho zabavili na jeden den, byla to chvilka, blesk, jako náhle otevřený výhled na osud bytostí, které kdysi miloval, a&nbsp;potom se všechno uzavřelo; už nikdy o&nbsp;nich neslyšel. Už nikdy se o&nbsp;nich nic nedověděl, nikdy je už nespatřil, nikdy se s&nbsp;nimi nesetkal, a&nbsp;tak v&nbsp;dalším průběhu této bolestné historie se už s&nbsp;nimi neshledáme.</p>
			<p class="MLP-text para-style-override-1">Ke konci čtvrtého roku Jean Valjean uprchl. Přátelé mu pomohli, jak tomu v&nbsp;těch smutných místech bývá. Dva dny bloudil v&nbsp;polích na svobodě; může-li se ovšem mluvit o&nbsp;svobodě, jestliže jsi štván; obracíš-li se každou chvíli; chvěješ-li se při nejmenším hluku; máš-ti strach ze všeho, ze střechy, z&nbsp;níž se kouří, z&nbsp;kolemjdoucího člověka, ze štěkajícího psa, z&nbsp;klusajícího koně, z&nbsp;odbíjejících hodin, za dne proto, že je vidět, a&nbsp;z&nbsp;noci proto, že vidět není, ze silnice, z&nbsp;cestičky, z&nbsp;křoví, ze spánku. Navečer druhého dne Valjeana chytili. Šestatřicet hodin nejedl ani nespal. Námořní soud mu za toto provinění prodloužil trest o&nbsp;tři léta, to bylo dohromady osm let. Šestého roku na něho přišlo znovu pokušení uprchnout. Chyběl při vyvolávání jmen. Vystřelili z&nbsp;děla a&nbsp;noční hlídka ho nalezla ukrytého v&nbsp;kýlu rozestavěné lodi; bránil se galejní stráži, která ho zatýkala. Útěk a&nbsp;vzpoura. Protože na podobný zločin pamatuje zvláštní zákoník, prodloužili mu trest o&nbsp;pět let, z&nbsp;toho dva roky s&nbsp;dvojitým řetězem. Třináct let! Desátý rok se opět pokusil utéci. Ale ani tentokrát to nedopadlo líp. Tři roky za nový pokus. Šestnáct let! Myslím, že to bylo ve třináctém roce, kdy se pokusil o&nbsp;útěk naposled, ale po čtyřech hodinách ho chytili. Za ty čtyři hodiny dostal tři roky. Devatenáct let! Na podzim roku 1815 byl propuštěn z&nbsp;vězení, kam vstoupil v&nbsp;roce 1796 proto, že vyrazil skleněnou tabulku a&nbsp;vzal pecen chleba.<span></span></p>
			<p class="MLP-text para-style-override-1">Dovolte mi říci jen tak mimochodem několik slov. Je to už podruhé, kdy se autor této knihy setkává ve svých studiích s&nbsp;trestní otázkou a&nbsp;se zákonem trestajícím krádež chleba, která je počátkem neštěstí jednoho lidského osudu. Claude Gueux ukradl bochník; Jean Valjean ukradl bochník. Anglická statistika zjišťuje, že v&nbsp;Londýně ve čtyřech případech z&nbsp;pěti je bezprostřední příčinou krádeže hlad.</p>
			<p class="MLP-text para-style-override-1">Jean Valjean přišel na galeje s&nbsp;pláčem a&nbsp;strachem; odcházel necitelný. Vstoupil tam zoufalý, a&nbsp;vyšel odtamtud nedůvěřivý.</p>
			<p class="MLP-text para-style-override-1">Co se asi odehrávalo v&nbsp;jeho duši?</p>
			<p id="toc_marker-1-2-7" class="MLP-uroven3-nadpis para-style-override-1">(7) <br/>Zoufalství</p>
			<p class="MLP-text-bez1radku para-style-override-1">Pokusme s<a id="x.19079"></a>e to říci.</p>
			<p class="MLP-text para-style-override-1">Je nutno, aby si společnost těch věcí všímala, neboť právě ona je jejich původcem.</p>
			<p class="MLP-text para-style-override-1">Byl to&nbsp;– jak jsme řekli&nbsp;– nevzdělaný člověk; ale nebyl hlupák. Hořelo v&nbsp;něm přirozené světlo. A&nbsp;neštěstí, které má také svůj jas, zvětšilo onu trošku světla v&nbsp;jeho duši. Pod ranami holí, v&nbsp;okovech, ve vězení, unaven pod palčivým galejním sluncem, na trestanecké pryčně se schoulil do svého svědomí a&nbsp;přemýšlel.</p>
			<p class="MLP-text para-style-override-1">Sestavil si soud.</p>
			<p class="MLP-text para-style-override-1">A&nbsp;začal soudit sám sebe.</p>
			<p class="MLP-text para-style-override-1">Uznal, že ho neodsoudili nespravedlivě, že není nevinný člověk. Přiznal si, že spáchal zoufalý čin hodný pokárání a&nbsp;že by ho možná nebyli odmítli, kdyby byl o&nbsp;ten chléb požádal; že by bylo bývalo v&nbsp;každém případě lépe čekat, až ho dostane z&nbsp;milosrdenství nebo až si ho dobude prací v&nbsp;zaměstnání; že nebyl vůbec důvod k&nbsp;námitce, která říká: je možno čekat, máme-li hlad? Že za prvé je velmi vzácné, aby někdo doslova umřel hladem, a&nbsp;konečně že člověk je naštěstí nebo naneštěstí uzpůsoben tak, že může mnoho a&nbsp;dlouho trpět morálně i&nbsp;fyzicky, aniž umře; že měl mít proto trpělivost, že by to bylo bývalo pro ta ubohá holátka lepší; že to od něho, bídného ubožáka, bylo bláznovství, když celou lidskou společnost popadl za límec v&nbsp;domnění, že si člověk z&nbsp;bídy pomůže krádeží; že to je špatné východisko z&nbsp;bídy, když člověka připraví o&nbsp;čest; a&nbsp;konečně, že neměl pravdu.</p>
			<p class="MLP-text para-style-override-1">Pak se tázal sám sebe, byl-li to jen on sám, který v&nbsp;této osudné příhodě neměl pravdu? Nepadalo-li na váhu i&nbsp;to, že on, dělník, byl bez práce, že on, ochotný pracovat, byl bez chleba. A&nbsp;konečně&nbsp;– zda trest, když už jednou chybil a&nbsp;přiznal se, nebyl příliš krutý a&nbsp;přehnaný. Zda se nedopustil zákon větší chyby tím, jaký vyměřil trest, než provinilec tím, že kradl. Nepoložil-li soud neúměrně velké závaží na onu misku vah, na které je pokání. Neznamenal-li přílišný trest vymazání viny a&nbsp;nedošlo-li k&nbsp;tomu, že se situace obrátila, a&nbsp;provinění viníka se stalo chybou stihatele a&nbsp;z&nbsp;hříšníka učinilo oběť, z&nbsp;dlužníka věřitele, až se nakonec právo rozhodně přidalo na stranu toho, kdo je kdysi porušil. Zda se tento trest, postupně <span>zvyšovaný</span> pro pokusy o&nbsp;útěk, nestal konečně útokem silnějšího proti bezmocnému, zločinem lidské společnosti proti jedinci, zločinem denně znovu páchaným, zločinem trvajícím devatenáct let.</p>
			<p class="MLP-text para-style-override-1">Ptal se, zda si lidská společnost může osobovat právo, aby trestala své členy, uplatňujíc tu bez rozdílu v&nbsp;jednom případě svou nemoudrou nepředvídavost, v&nbsp;druhém zase svou nelítostnou předvídavost, a&nbsp;udržovat přitom ubožáka neustále mezi nedostatkem a&nbsp;nadbytkem&nbsp;– mezi nedostatkem práce a&nbsp;nadbytkem trestu.</p>
			<p class="MLP-text para-style-override-1">Zda společnost smí tak tvrdě jednat se členy nejméně obdařenými při rozdělování pozemských statků, jež rozdává náhoda, právě s&nbsp;těmi Členy společnosti, kteří už proto zasluhují největších ohledů.</p>
			<p class="MLP-text para-style-override-1">Když si tyto otázky dal a&nbsp;rozřešil, soudil společnost a&nbsp;odsoudil ji.</p>
			<p class="MLP-text para-style-override-1">Odsoudil ji ke své nenávisti.</p>
			<p class="MLP-text para-style-override-1">Učinil ji odpovědnou za osud, který nesl, a&nbsp;řekl si, že by snad neváhal jednou se s&nbsp;ní vypořádat. Sám sobě prohlásil, že není rovnováha mezi škodou, kterou způsobil, a&nbsp;škodou, kterou způsobili jemu; nakonec usoudil, že jeho trest&nbsp;– po pravdě řečeno&nbsp;– nebyl nespravedlností, ale těžkým proviněním.</p>
			<p class="MLP-text para-style-override-1">Zlost může být bláznivá a&nbsp;nesmyslná; rozčilit se můžeme neprávem; ale musíme se rozhořčit tehdy, jestliže k&nbsp;tomu máme v&nbsp;hloubi srdce vážný důvod. Jean Valjean byl pobouřen spravedlivým hněvem.</p>
			<p class="MLP-text para-style-override-1">A&nbsp;pak, lidská společnost mu jen ubližovala. Znal jen její rozlícenou tvář, které se říká spravedlnost a&nbsp;kterou společnost ukazuje tomu, koho stíhá. Lidé se ho dotkli jedině proto, aby ho zraňovali. Každý styk s&nbsp;nimi znamenal novou ránu. Nikdy od svého dětství, od časů své matky a&nbsp;sestry, se nesetkal s&nbsp;přátelským slovem a&nbsp;laskavým pohledem. Procházeje od utrpení k&nbsp;utrpení, nabyl pomalu přesvědčení, že život je boj; a&nbsp;v&nbsp;tom boji že je poraženým. Jedinou zbraní mu byla nenávist. Rozhodl se, že si tu zbraň na galejích pořádně nabrousí a&nbsp;vezme ji s&nbsp;sebou, až bude odcházet.</p>
			<p class="MLP-text para-style-override-1">V&nbsp;Toulonu byla škola pro trestance, kterou vedli mniši ignorantini; nešťastníky, kteří měli dobrou vůli, tam učili nejnezbytnějším vědomostem. Byl z&nbsp;těch, kteří dobrou vůli měli. Šel do školy ve čtyřiceti letech a&nbsp;naučil se číst, psát a&nbsp;počítat. Cítil, že prohloubí-li své vzdělání, prohloubí i&nbsp;svou nenávist. Někdy může vzdělání a&nbsp;osvěta posilovat zlo.</p>
			<p class="MLP-text para-style-override-1">Je smutné, musíme-li přiznat, že Jean Valjean ve chvíli, kdy odsoudil společnost, která ho uvrhla do neštěstí, odsoudil i&nbsp;prozřetelnost, která společnost vytvořila.</p>
			<p class="MLP-text para-style-override-1">A&nbsp;tak po celých devatenáct let muk a&nbsp;otroctví se jeho duše zvedala a&nbsp;klesala zároveň. Z&nbsp;jedné strany do ní pronikalo světlo, z&nbsp;druhé tma.</p>
			<p class="MLP-text para-style-override-1">Jean Valjean nebyl&nbsp;– jak jsme už viděli&nbsp;– v&nbsp;základě zlý.</p>
			<p class="MLP-text para-style-override-1">Když přišel na galeje, byl ještě dobrý. Až tam odsoudil společnost a&nbsp;pocítil, že se stává zlý; až tam odsoudil prozřetelnost a&nbsp;poznal, že se z&nbsp;něho stává bezbožník.</p>
			<p class="MLP-text para-style-override-1">Těžko se tu na chvíli nezamyslit!</p>
			<p class="MLP-text para-style-override-1">Je možné, aby se lidská povaha tak načisto a&nbsp;dokonale změnila? Je možné, aby tvora, jehož Bůh stvořil dobrým, přeměnil člověk ve zlého? Může osud obratem změnit lidskou duši ve špatnou jen proto, že sám osud nestojí za mnoho? Je možné, aby se srdce pod tíhou nezměrného neštěstí znetvořilo, aby se smířilo s&nbsp;ošklivostí a&nbsp;nevyléčitelnými vadami, tak jako se ohýbá páteř pod příliš nízkou klenbou? Není v&nbsp;každé lidské duši&nbsp;– a&nbsp;nebyla zejména v&nbsp;duši Jeana Valjeana&nbsp;– prvotní jiskra, onen božský prvek, neporušitelná na tomto světě a&nbsp;nesmrtelná na onom, jiskra, kterou dobro může rozvinout, rozdmychat, rozhořet a&nbsp;rozzářit v&nbsp;jasný plamen a&nbsp;kterou zlo nemůže nikdy úplně udusit?</p>
			<p class="MLP-text para-style-override-1">Těžké a&nbsp;neproniknutelné otázky! Na poslední z&nbsp;nich by byl každý fyziolog pravděpodobně a&nbsp;bez váhání odpověděl záporně, kdyby byl viděl, jak Jean Valjean v&nbsp;Toulonu ve chvílích oddechu&nbsp;– byly to pro něho chvíle snění&nbsp;– sedí se zkříženýma rukama na tyči lodního vratidla, konec řetězu zastrčen v&nbsp;kapse, aby ho nevláčel po zemi, kdyby byl viděl, jak tento zachmuřený, vážný, mlčenlivý a&nbsp;zamyšlený galejní otrok, pária zákonů, zlobně pozoruje lidi, jak tento vy­vrženec civilizace přísně pozoruje oblohu.</p>
			<p class="MLP-text para-style-override-1">Zajisté&nbsp;– a&nbsp;nechceme to popírat&nbsp;– že by tu fyziolog, sledující Valjeana, spatřil nevyléčitelnou bídu; byl by snad politoval toho muže, neduživého zákonem, ale ani by se nepokusil o&nbsp;léčení; odvrátil by svůj pohled od propastí, které zahlédl v&nbsp;této duši; a&nbsp;jako Dante před branami pekla by byl z&nbsp;jeho života vymazal slovo, které boží prst vepsal na čelo každého z&nbsp;nás: <span class="MLP-znak-kurziva-11b">Naděje!</span></p>
			<p class="MLP-text para-style-override-1">Byl duševní stav, který jsme se pokusili čtenářům vysvětlit, tak vyloženě jasný i&nbsp;Jeanu Valjeanovi? Ohlížel se a&nbsp;rozlišoval zřetelně všechny prvky, z&nbsp;nichž se postupně utvářela jeho mravní bída? Uvědomoval si tento hrubý, nevzdělaný člověk sled myšlenek, kterými stupeň za stupněm stoupal a&nbsp;klesal až k&nbsp;truchlivým hlediskům, jež byla již léta niterným obzorem jeho ducha? Byl si vědom všeho, co se v&nbsp;něm dělo a&nbsp;co jím hýbalo? Netroufali bychom si to říci a&nbsp;skoro tomu nevěříme. Jean Valjean věděl příliš málo, aby v&nbsp;něm, byť po tolikerém neštěstí, nezůstalo mnoho nejasného. Chvílemi si vlastně ani sám nebyl jist, co cítí. Jean Valjean byl v&nbsp;temnotách, trpěl v&nbsp;temnotách, nenáviděl v&nbsp;temnotách; mohlo by se říci, že na potkání nenáviděl. Zvykl životu ve stínu, tápaje kolem sebe jako slepý nebo blázen. Jen občas jím otřásl&nbsp;– ať už zvnějška nebo zevnitř&nbsp;– záchvat hněvu, přemíra utrpení, silný a&nbsp;prchavý blesk, který osvítil celou jeho duši a&nbsp;v&nbsp;příšerném osvětlení pak náhle odkryl všude kolem něho, vpředu i&nbsp;vzadu, hrůzné propasti a&nbsp;pochmurné výhledy jeho osudu.</p>
			<p class="MLP-text para-style-override-1">Když pohasl blesk, nastala opět noc, a&nbsp;kde zůstal on? Sám to nevěděl.</p>
			<p class="MLP-text para-style-override-1">Vlastností těchto trestů, pro něž je příznačná především jejich nelítostnost, to jest jejich otupující účinek, je pozvolná proměna, nesmyslné přetváření člověka v&nbsp;plachou zvěř, někdy v&nbsp;dravce. Opakované a&nbsp;umíněné pokusy Jeana Valjeana o&nbsp;útěk by snad stačily dokázat, jak neblaze působí zákon na lidskou duši. Jean Valjean by byl opakoval ty dokonale zbytečné a&nbsp;bláznivé pokusy o&nbsp;útěk tak často, kolikrát by se mu naskytla příležitost, aniž přemýšlel jen okamžik o&nbsp;výsledku a&nbsp;o&nbsp;nabytých zkušenostech. Vyklouzl nerozvážně jako vlk, který našel klec otevřenou. Pud mu říkal: „Uteč!“ Rozum by mu byl řekl: „Zůstaň!“ Ale před tak silným pokušením rozum umlkal; zůstal mu jen pud. Jednalo v&nbsp;něm jen zvíře. A&nbsp;když ho chytili, nové přísné tresty, které na něho uvalili, byly dobré jen k&nbsp;tomu, aby ho ještě více zdivočily.</p>
			<p class="MLP-text para-style-override-1">Nesmíme zapomenout na jednu důležitou podrobnost: měl takovou tělesnou sílu, že se mu na galejích nikdo nevyrovnal. Když namáhavě táhli lano při vytáčení lodního vratidla, vydal Jean Valjean za čtyři. Zvedal a&nbsp;nosil na hřbetě ohromně těžká břemena a&nbsp;příležitostně nahrazoval onen nástroj na zvedání břemen, jemuž nyní říkáme hever, kdysi orgueil (pýcha), a&nbsp;podle něhož&nbsp;– mimochodem řečeno&nbsp;– byla nazvána ulice Montorgueil blízko pařížské tržnice. Jeho kamarádi mu říkali Jean Hever. Když jednou opravovali balkón toulonské radnice, odklonila se od zdi jedna z&nbsp;obdivovaných Pugetových karyatid, které jej podpírají, a&nbsp;málem by se byla skácela. Jean Valjean, který se k&nbsp;tomu nahodil, držel karyatidu ramenem tak dlouho, až přišli dělníci.</p>
			<p class="MLP-text para-style-override-1">Ještě víc než jeho síla udivovala jeho mrštnost. Někteří trestanci myslící stále na útěk si nakonec ze síly a&nbsp;mrštnosti vytvoří hotovou vědu. Je to věda svalů. Vězni, kteří neustále závidí mouchám a&nbsp;ptákům, si denně ověřují všechny zákony rovnováhy. Šplhat po kolmé stěně, nacházet oporu i&nbsp;tam, kde sotva vidíme výčnělek, bylo pro Jeana Valjeana hračkou. Po sebe příkřejší zdi, napínaje záda a&nbsp;ohbí kolen, pomáhaje si lokty a&nbsp;patami, jimiž se opíral o&nbsp;drsný povrch kamenů, se jako zázrakem vyškrábal až do třetího patra. Někdy se tak dostal až na střechu trestnice.</p>
			<p class="MLP-text para-style-override-1">Mluvil málo. Nesmál se. Jen nesmírné vzrušení mu jednou nebo dvakrát do roka vyloudilo z&nbsp;hrdla onen příšerný chechtot trestance, který zní jako ozvěna ďábelského smíchu.</p>
			<p class="MLP-text para-style-override-1">Zdálo se, že bez ustání pozoruje něco hrůzného.</p>
			<p class="MLP-text para-style-override-1">Byl do sebe hluboce pohroužen.</p>
			<p class="MLP-text para-style-override-1"><span>Ačkoliv jeho chorobná vnímavost měla své meze a&nbsp;jeho rozumové schopnosti nebyly rozvinuty, nejasně cítil, že nad ním visí cosi strašlivého. Kdykoliv otočil hlavu a&nbsp;pokoušel se podívat výš v&nbsp;tom matném a&nbsp;kalném polostínu, ve kterém šplhal, viděl s&nbsp;hrůzou a&nbsp;zlostí, jak se kolem něho tyčí, stupňovitě rozkládají a&nbsp;kupí nad ním do nedozírna hrozivé srázy jakési zdrcující hory zákonů, předsudků, lidí a&nbsp;činů, jejichž obrysy mu unikaly, jejichž spousty ho děsily a&nbsp;které nebyly nic jiného než ona zázračná pyramida&nbsp;– civilizace. V&nbsp;tomto nestvůrném a&nbsp;hemživém množství rozeznával tu a&nbsp;tam, jednou blízko a&nbsp;zase daleko a&nbsp;na nepřístupných rovinách, nějakou skupinku, nějakou prudce osvětlenou podrobnost, tady profousa s&nbsp;holí, tam četníka se šavlí, opodál mitrou vystrojeného arcibiskupa a&nbsp;docela nahoře, v&nbsp;jakémsi slunečním jasu, korunovaného a&nbsp;oslňujícího císaře. Zdálo se mu, že místo aby tyto vzdálené záře rozptylovaly noc, zdůrazňují ještě více beznaději a&nbsp;tmu. Všechno, zákony, předsudky, skutky, lidé, věci, všechno se nad ním hemžilo podle složitého a&nbsp;záhadného rytmu, který Bůh vtiskl civilizaci, kráčelo po něm a&nbsp;drtilo ho s&nbsp;nepopsatelným klidem a&nbsp;s&nbsp;neúprosnou lhostejností. Duše, které dopadly až na dno možných trampot, nešťastníci ztracení v&nbsp;nejhlubším předpeklí, kam se za nimi už nikdo neohlíží, zatracenci zákona cítí, jak na jejich hlavy celou tíží doléhá lidská společnost, tak hrozná pro ty, kdo jsou mimo ni, a&nbsp;tak strašlivá pro ty, kdo jsou pod ní.</span></p>
			<p class="MLP-text para-style-override-1">V&nbsp;takovém rozpoložení Jean Valjean sníval. Jaké mohly být jeho myšlenky? Kdyby prosné zrnko uvažovalo, mělo by asi stejné myšlenky jako on.</p>
			<p class="MLP-text para-style-override-1">Všechny ony věci, skutečnosti plné přízraků, přeludy plné skutečností vytvořily v&nbsp;něm těžko vyjádřitelný duševní stav.</p>
			<p class="MLP-text para-style-override-1">Uprostřed těžké roboty občas ustával v&nbsp;práci. Začínal přemýšlet. Jeho rozum, teď už vyzrálejší, ale i&nbsp;zmatenější než kdysi, se <span>vzpíral.</span> Všechno, co ho potkalo, se mu zdálo nesmyslné; všechno, co ho obklopovalo, mu připadalo neskutečné. Říkával si, že je to sen. Díval se na dozorce, který stál o&nbsp;několik kroků dál; připadal mu jako přízrak; a&nbsp;najednou ho přízrak přetáhl holí.</p>
			<p class="MLP-text para-style-override-1">Skutečný svět pro něho téměř neexistoval. Kdybychom řekli, že pro Jeana Valjeana nebylo slunce ani krásných letních dnů, zářivého nebe ani svěžích dubnových jiter, nebyli bychom daleko od pravdy. Kdoví kudy pronikalo světlo do jeho duše.</p>
			<p class="MLP-text">Máme-li shrnout, co se o&nbsp;tom vůbec dá říci, musíme se omezit jen na zjištění, že za devatenáct let Jean Valjean, kdysi neškodný faverollský klestič stromů a&nbsp;později obávaný toulonský trestanec, byl díky tomu, jak ho galeje přetvořily, schopen dvou špatných činů: za prvé&nbsp;– rychlé, neuvážené, vrtohlavé a&nbsp;slepě pudové špatnosti jako odplaty za utrpěné zlo; za druhé&nbsp;– zločinu těžkého, vážného, promyšleného a&nbsp;vyvozeného z&nbsp;falešných představ, jaké vnukají podobná neštěstí. Jeho rozvažování prošlo postupně třemi fázemi, jimiž mohou projít jen lidé určitého rázu: uvažováním, vůlí, zatvrzelostí. Hybnou pákou jeho jednání bylo jeho obvyklé rozhorlení, hořkost v&nbsp;duši, hluboký pocit křivdy, odpor i&nbsp;proti dobrým nevinným a&nbsp;spravedlivým, pokud takoví lidé vůbec existují. Východiskem i&nbsp;cílem všech jeho myšlenek byla zášť k&nbsp;lidskému zákonu; a&nbsp;jestliže nějaký zásah prozřetelnosti růst této zášti nezastaví, stává se časem záští proti společnosti, záští proti lidskému pokolení, proti tvorstvu, a&nbsp;projevuje se neurčitým, trvalým a&nbsp;krutým přáním škodit kdejakému živoucímu tvoru.&nbsp;– Jak je vidět, nikoli bezdůvodně hodnotil průvodní list Jeana Valjeana jako člověka velmi nebezpečného.</p>
			<p class="MLP-text para-style-override-1">Rok od roku ta duše vysychala čím dál víc, pomalu, ale osudně. K&nbsp;vyprahlému srdci patří suché oči.</p>
			<p class="MLP-text para-style-override-1">Když vycházel z&nbsp;galejí, již devatenáct let neuronil ani slzu.</p>
			<p id="toc_marker-1-2-8" class="MLP-uroven3-nadpis para-style-override-1">(8) <br/>Vlna a&nbsp;stín</p>
			<p class="MLP-text-bez1radku para-style-override-1">Člověk spadl do moře!</p>
			<p class="MLP-text para-style-override-1">Co na to<a id="x.19082"></a>m? Loď se nezastaví. Vítr fouká, chmurný koráb má přesně vymezenou cestu, ve které je nucen pokračovat. Pluje dál.</p>
			<p class="MLP-text para-style-override-1">Muž zmizel, opět se vynořil, potápí se a&nbsp;opět se vynořuje na hladinu, volá, vztahuje ruce, nikdo ho neslyší; koráb se zmítá ve vichřici a&nbsp;má sám se sebou co dělat, námořníci a&nbsp;cestující už ani nevidí tonoucího muže, jeho ubohá hlava je jen pouhou tečkou na nesmírných vlnách.</p>
			<p class="MLP-text para-style-override-1">Člověk zoufale křičí. Jaký přízrak, ta odplouvající plachta! Dívá se na ni, dívá se jako šílenec. Plachta se vzdaluje, šedne, zmenšuje se. Před chvilkou byl tam, kde je ona, patřil k&nbsp;posádce, procházel se s&nbsp;ostatními po palubě, měl své místo na vzduchu i&nbsp;slunci, byl živý. A&nbsp;co se stalo? Sklouzl, upadl, konec.</p>
			<p class="MLP-text para-style-override-1">Je v&nbsp;příšerné vodě. Pod nohama to jen uniká a&nbsp;ustupuje. Rozpolcené a&nbsp;větrem roztříštěné vlny ho hrozivě obklopují, kolísavé propasti ho unášejí, všechny cáry vln mu šlehají kolem hlavy, všechna vodní chátra po něm plije, bezbřehé otvory ho napolo pohlcují; pokaždé když se potopí, zahlédne propasti plné temnot; hrozné neznámé vegetace ho zachvacují, svazují mu nohy, přitahují ho k&nbsp;sobě; cítí, že se stává sám propastí, je částí pěny, vlny si ho podávají, je zpit hořkostí, zákeřný oceán se ho zuřivě pokouší utopit, nesmírnost si pohrává s&nbsp;jeho agónií. Jako by všechna ta voda byla nenávistí.</p>
			<p class="MLP-text para-style-override-1">On však bojuje dál. Chce se bránit, chce se udržet nad vodou, pokouší se napnout všechny síly, plave. On, ubohá, už vyčerpaná síla, bojuje proti nevyčerpatelným mocnostem.</p>
			<p class="MLP-text para-style-override-1"><span>Kde je loď? Tam v&nbsp;dálce. Sotva viditelná v&nbsp;bledé ponurosti obzoru.</span></p>
			<p class="MLP-text para-style-override-1">Vichřice duje; spousty pěny ho zdolávají. Zvedá zrak a&nbsp;vidí jen zsinalé mraky. V&nbsp;umírání je svědkem nesmírného běsnění moře. To šílenství ho mučí. Slyší lidským uším neznámé zvuky, které jako by přicházely z&nbsp;nadpozemských oblastí a&nbsp;z&nbsp;nějakého děsivého prostoru.</p>
			<p class="MLP-text para-style-override-1">Po nebi pluje hejno ptáků, právě tak jako se nad lidskými strastmi vznášejí andělé, ale co pro něho mohou učinit? Ptactvo v&nbsp;oblacích prozpěvuje a&nbsp;krouží, a&nbsp;on, on chroptí.</p>
			<p class="MLP-text para-style-override-1">Cítí se pohřben oběma nekonečnostmi zároveň, oceánem i&nbsp;nebem; jedna je hrob, druhá příkrov.</p>
			<p class="MLP-text para-style-override-1">Noc se schyluje, hodiny a&nbsp;hodiny už plave, je u&nbsp;konce se svými silami; loď, na níž byli lidé, zmizela. Je sám v&nbsp;nesmírném víru soumraku, potápí se, tuhne, svíjí se, cítí nad sebou obludné vlny neviditelna; volá.</p>
			<p class="MLP-text para-style-override-1">Už tam nejsou lidé. Kde je Bůh?</p>
			<p class="MLP-text para-style-override-1">Křičí! Ať někdo přijde! Ať se někdo objeví! Křičí a&nbsp;neustává.</p>
			<p class="MLP-text para-style-override-1">Nic na obzoru, nic na nebi.</p>
			<p class="MLP-text para-style-override-1">Vzývá prostor, vlny, chaluhy, výspy; všechno je hluché. Pokorně prosí bouři; neoblomná bouře poslouchá jen nekonečno.</p>
			<p class="MLP-text para-style-override-1">Kolem něho tma, mlha, samota, bouřlivá a&nbsp;nevědomá vřava, neustálé brázdění zběsilých vod. A&nbsp;v&nbsp;jeho nitru hrůza a&nbsp;únava. Pod ním propast. Nikde opora. Myslí na ponurá dobrodružství mrtvoly ve stínu bez hranic. Chlad hlubin ho ochromuje. Ruce se svírají, zavírají a&nbsp;lapají do prázdna. Vichřice, mračna, víry, vanutí, zbytečné hvězdy! Co dělat? Zoufalec se poddává, znaven rozhoduje se zemřít, všechno už je mu jedno, na ničem mu nezáleží, vydává se živlu na milost a&nbsp;nemilost, vzdává se vší naděje a&nbsp;řítí se navždycky do ponurých hlubin záhuby.</p>
			<p class="MLP-text para-style-override-1">Jak nesmiřitelně jedná lidská společnost! Kolik lidí i&nbsp;duší zničila. Všechno, co nechal padnout zákon, zapadne do tvých vln, oceáne! Nikde pomoci, nikde dovolání! Jaká mravní zkáza!</p>
			<p class="MLP-text para-style-override-1">Jako moře neúprosná je lidská zatemnělost, do níž vrhá trestní soustava všechny, které odsoudila. Bezbřehé moře bídy.</p>
			<p class="MLP-text para-style-override-1">Duše ponechaná napospas živlům může zemřít i&nbsp;ve své nesmrtelnosti.</p>
			<p class="MLP-text para-style-override-1">Kdo ji vzkřísí?</p>
			<p id="toc_marker-1-2-9" class="MLP-uroven3-nadpis para-style-override-1">(9) <br/>Nové křivdy</p>
			<p class="MLP-text-bez1radku para-style-override-1">Když měl Jean Valjean opustit galeje a&nbsp;uslyšel cize znějící slova <span class="MLP-znak-kurziva-11b">Jsi volný</span>, byl to nepravděpodobný a&nbsp;neslýchaný okamžik; pronikl ho paprsek živého světla, paprsek pravého světla živých tvorů. Ale tento paprsek brzy pohasl. Jean Valjean byl oslněn myšlenkou na svobodu. Věřil v&nbsp;nový život. Brzy shledal, co je volnost, které dají na cestu žlutý průvodní list.</p>
			<p class="MLP-text para-style-override-1">Okamžitě se vynořila spousta trpkostí. Jean Valjean si vypočítal, že peníze, které si vydělal za pobytu na galejích, vzrostly na sto jedenasedmdesát franků. Musíme však poctivě dodat, že zapomněl odpočítat nucený odpočinek o&nbsp;nedělích a&nbsp;svátcích, které za těch devatenáct let zmenšily jeho výdělek okrouhle o&nbsp;čtyřiadvacet franků. Ať tomu bylo jakkoliv, ztenčila se ta částka různými vězeňskými srážkami na sto devět franků a&nbsp;patnáct sou; ty mu při odchodu vyplatili.</p>
			<p class="MLP-text para-style-override-1">Nijak tomu nerozuměl a&nbsp;cítil se poškozen. Řekněme to pravé slovo&nbsp;– okraden.</p>
			<p class="MLP-text para-style-override-1">Nazítří po svém propuštění na svobodu uviděl v&nbsp;Grasse před vraty továrny na destilaci pomerančových květů muže, kteří skládali balíky. Nabídl se, že jim pomůže. Protože měli naspěch, přijali ho. Pustil se do práce. Byl vtipný, silný a&nbsp;obratný; dělal, co mohl; zdálo se, že je s&nbsp;ním vedoucí spokojen. Mezitímco pracoval, šel kolem četník, všiml si ho a&nbsp;požádal ho o&nbsp;papíry. Musil ukázat svůj žlutý průvodní list a&nbsp;potom se zas vrátil k&nbsp;práci. Chvilku předtím se jednoho z&nbsp;dělníků vyptával, kolik při té práci denně vydělávají; řekli mu, že <span class="MLP-znak-kurziva-11b">třicet sou</span>. Poněvadž musil druhý den ráno odejít, došel si ještě týž večer k&nbsp;majiteli továrny a&nbsp;prosil ho, aby mu zaplatil. Majitel neřekl ani slova a&nbsp;dal mu pětadvacet sou. Měl námitky. Ozvali se mu na ně: <span class="MLP-znak-kurziva-11b">Pro tebe je to až dost</span>. Trval na svém. Majitel se mu upřeně podíval do očí a&nbsp;řekl mu: <span class="MLP-znak-kurziva-11b">Ať tě nezabásnou!</span></p>
			<p class="MLP-text para-style-override-1">I&nbsp;tady si pomyslil, že ho okradli.</p>
			<p class="MLP-text para-style-override-1">Společnost a&nbsp;stát tím; že ztenčily jeho výdělek na galejích, ho okradly ve velkém. Soukromník ho nyní okradl v&nbsp;malém.</p>
			<p class="MLP-text para-style-override-1">Propuštění není osvobození. Člověk vyjde z&nbsp;galejí, ale prokletí se nezbaví.</p>
			<p class="MLP-text para-style-override-1">To se stalo v&nbsp;Grasse. Jak byl přijat v&nbsp;Digne, už víme.</p>
			<p id="toc_marker-1-2-10" class="MLP-uroven3-nadpis para-style-override-1">(10) <br/>Muž se probudil</p>
			<p class="MLP-text-bez1radku para-style-override-1">Když na hodinách katedrály<a id="x.19086"></a> odbíjela druhá, Jean Valjean procitl.</p>
			<p class="MLP-text para-style-override-1">Probudila ho příliš dobrá postel. Téměř dvacet let nespal v&nbsp;posteli, a&nbsp;ačkoliv se ani nesvlékl, byl to pro něho pocit příliš nový, než aby ho nerušil ve spánku.</p>
			<p class="MLP-text para-style-override-1">Spal déle než čtyři hodiny. Únava přešla. Nebyl zvyklý na dlouhý odpočinek.</p>
			<p class="MLP-text para-style-override-1">Otevřel oči, chvilku se díval do přítmí kolem sebe, pak oči zavřel a&nbsp;chtěl znova usnout.</p>
			<p class="MLP-text para-style-override-1">Když nás ve dne vzrušuje mnoho různých dojmů a&nbsp;mysl zaměstnává mnoho věcí, usínáme dobře, ale probudíme-li se, těžko usínáme podruhé. Spánek nás přepadne snadno, ale podruhé se nevrací. To se stalo Jeanu Valjeanovi. Nemohl usnout a&nbsp;začal přemýšlet.</p>
			<p class="MLP-text para-style-override-1">Byl v&nbsp;rozpoložení, kdy myšlenky v&nbsp;hlavě se o&nbsp;překot splétají jedna s&nbsp;druhou a&nbsp;vytvářejí v&nbsp;mozku jakousi nesrozumitelnou směsici. Staré a&nbsp;nejnovější vzpomínky pluly bez ladu a&nbsp;skladu a&nbsp;zmateně se křižovaly, ztrácejíce tvar, nepřiměřeně rostly a&nbsp;náhle se tratily jako v&nbsp;bahnité a&nbsp;neklidné vodě. Mnoho myšlenek se mu honilo hlavou, ale jen jediná se neustále vracela a&nbsp;potlačovala všechny ostatní. Ta myšlenka&nbsp;– prozraďme ji hned&nbsp;– mu připomínala šest stříbrných příborů a&nbsp;velkou polévkovou naběračku, které, jak si všiml, paní Magloirová kladla na stůl.</p>
			<p class="MLP-text para-style-override-1">Posedla ho představa těch šesti stříbrných příborů.&nbsp;– Byly tu.&nbsp;– Několik kroků od něho.&nbsp;– Ve chvíli, kdy procházel vedlejším pokojem, aby se dostal do koutku, ve kterém spal, je stará služka ukládala do skříňky u&nbsp;hlav postele.&nbsp;– Dobře si té skříňky všiml.&nbsp;– Hned po pravé straně od vchodu z&nbsp;jídelny.&nbsp;– Příbory masívní.&nbsp;– S&nbsp;tou velkou lžicí by za ně dostal nejméně dvě stě franků.&nbsp;– Dvojnásobek toho, co si vydělal za devatenáct let.&nbsp;– Je ovšem pravda, že by si byl vydělal víc, kdyby ho <span class="MLP-znak-kurziva-11b">správa</span> nebyla <span class="MLP-znak-kurziva-11b">okradla</span>.</p>
			<p class="MLP-text para-style-override-1">Duch Jeana Valjeana se plnou hodinu zmítal, kolísal a&nbsp;trochu i&nbsp;zápasil. Odbily tři hodiny. Otevřel oči, prudce se vztyčil na loži, nahmatal ranec, který odhodil do kouta přístěnku, pak spustil nohy z&nbsp;postele, a&nbsp;aniž si uvědomil, jak se to stalo, seděl na pelesti.</p>
			<p class="MLP-text para-style-override-1">Zůstal chvilku v&nbsp;zamyšlení sedět, a&nbsp;kdo by ho byl v&nbsp;přítmí pozoroval, jak jediný v&nbsp;domě bdí, byl by v&nbsp;jeho počínání vycítil cosi hrůzného. Náhle se sehnul, zul střevíce, lehce je postavil na rohožku u&nbsp;postele, znovu zaujal svou pozici, zamyslil se a&nbsp;znehybněl.</p>
			<p class="MLP-text para-style-override-1">V&nbsp;tom ošklivém přemítání mu neustále mozkem vířily myšlenky, o&nbsp;kterých jsme se už zmínili, přicházely, odcházely a&nbsp;zase se vracely a&nbsp;tížily; a&nbsp;pak&nbsp;– aniž věděl proč&nbsp;– musil stále myslit&nbsp;– jak se s&nbsp;bezděčnou naléhavostí vracívají snové představy&nbsp;– na trestance jménem Brevet, kterého znal z&nbsp;galejí a&nbsp;jehož kalhoty visívaly na jediné šli upletené z&nbsp;bavlny. Kostkovaný vzorek těchto šlí se mu stále vracel na mysl.</p>
			<p class="MLP-text para-style-override-1">Zůstával nepohnutě sedět a&nbsp;snad by byl seděl do rána, kdyby se nebyl ozval na věžních hodinách jediný úder&nbsp;– čtvrt nebo půl. Zdálo se, že ten zvuk řekl: <span class="MLP-znak-kurziva-11b">Jen do toho!</span></p>
			<p class="MLP-text para-style-override-1">Vstal a&nbsp;ještě chvíli váhal a&nbsp;naslouchal; v&nbsp;domě bylo ticho; drobnými kroky zamířil přímo k&nbsp;oknu, které se rýsovalo ve tmě. Noc nebyla příliš tmavá, mračna se honila po nebi a&nbsp;zastiňovala občas měsíc v&nbsp;úplňku. Proto bylo venku chvílemi jasno, chvílemi stín, soumrak a&nbsp;zase šero a&nbsp;uvnitř domu přítmí. Přítmí stačilo, aby člověk nezabloudil, a&nbsp;až na chvíle, kdy mraky zaclonily oblohu, se podobalo zsinalému přísvitu, padajícímu sklepním okénkem, kolem něhož se míhají chodci.</p>
			<p class="MLP-text para-style-override-1">Když Jean Valjean došel k&nbsp;oknu, prohlédl si je. Nebylo zamřížované, vedlo do zahrady, zavřené podle místního zvyku jen na malou petlici. Otevřel je, protože však do pokoje vpadl studený a&nbsp;ostrý vzduch, okamžitě je zavřel. Prohlížel si zahradu pozorným okem, které spíše zkoumá, než se dívá. Zahrada byla obehnána nízkou bílou zdí, která se dala snadno přeskočit. Vzadu za plotem zahlédl koruny stromů pravidelně od sebe vzdálených, z&nbsp;čehož usuzoval, že zahrada sousedí s&nbsp;nějakou hlavní třídou nebo uličkou se stromořadím.</p>
			<p class="MLP-text para-style-override-1">Když všechno obhlédl, s&nbsp;pohybem člověka ke všemu odhodlaného zašel do přístěnku, vzal batoh, prohledal jej, vytáhl z&nbsp;něho něco, položil to na postel, strčil střevíce do kapsy, všechno zase zavřel, přehodil batoh přes ramena, narazil si čepici, stáhl štítek hluboko do očí, nahmatal hůl, postavil ji do rohu u&nbsp;okna, vrátil se k&nbsp;posteli a&nbsp;odhodlaně vzal do rukou předmět, který tam odložil. Byla to jakási krátká železná tyč, na jednom konci přiostřená jako kopí.</p>
			<p class="MLP-text para-style-override-1">Bylo by těžko v&nbsp;té tmě rozpoznat, k&nbsp;čemu byl ten prut železa ukován. Byl to snad hever? Anebo kyj?</p>
			<p class="MLP-text para-style-override-1">Za denního světla bychom byli poznali, že to je jen držák k&nbsp;hornickému kahanu. Tehdy byli trestanci zaměstnáni lámáním kamene v&nbsp;horském okolí Toulonu a&nbsp;nebylo tedy nic divného, že měli hornické náčiní. Hornické kahany jsou ze železa a&nbsp;na konci mají špici, aby je bylo možno zabodnout do skály.</p>
			<p class="MLP-text para-style-override-1">Do pravé ruky vzal kahan a&nbsp;se zatajeným dechem tlumenými kroky zamířil ke dveřím vedlejšího pokoje, do ložnice biskupovy. Když došel ke dveřím, našel je pootevřené. Biskup je vůbec nezavřel.</p>
			<p id="toc_marker-1-2-11" class="MLP-uroven3-nadpis para-style-override-1">(11) <br/>Co dělá</p>
			<p class="MLP-text-bez1radku para-style-override-1">Jean Valjean naslouchal. Úplné ticho.</p>
			<p class="MLP-text para-style-override-1">Strčil do dv<a id="x.19089"></a>eří.</p>
			<p class="MLP-text para-style-override-1">Strčil do nich špičkou prstu, lehounce, kradmo, znepokojeně a&nbsp;měkce jako kočka, která chce vstoupit.</p>
			<p class="MLP-text para-style-override-1">Dveře pod tlakem povolily a&nbsp;tiše se nepatrně pootevřely.</p>
			<p class="MLP-text para-style-override-1">Počkal chvíli, pak strčil do dveří podruhé, tentokrát směleji.</p>
			<p class="MLP-text para-style-override-1">Dveře tiše povolovaly. Otvor byl už dost velký, aby mohl projít. Ale u&nbsp;dveří v&nbsp;koutě stál stoleček a&nbsp;tarasil vchod. Jean Valjean vycítil překážku. Rozhodně bylo nutno otevřít dveře trochu víc.</p>
			<p class="MLP-text para-style-override-1">Rozhodl se, strčil do dveří potřetí a&nbsp;mnohem důrazněji než předtím. Tentokrát ve tmě chraplavě a&nbsp;táhle zaskřípala špatně namazaná veřej.</p>
			<p class="MLP-text para-style-override-1">Jean Valjean se zachvěl. Zvuk veřeje zazněl pronikavě a&nbsp;mohutně jako trouby posledního soudu.</p>
			<p class="MLP-text para-style-override-1">Ve fantastickém úleku první chvíle měl takřka dojem, že veřej obživla a&nbsp;procitla k&nbsp;strašidelnému životu a&nbsp;že zavrčela jako pes, aby varovala a&nbsp;probudila spáče.</p>
			<p class="MLP-text para-style-override-1">Zarazil se a&nbsp;roztřásl, celý bez sebe, a&nbsp;poklesl ze špiček na paty. Cítil, že mu tepny bijí ve spáncích jako kladiva, a&nbsp;připadalo mu, že dýchá jako kovářský měch. Zdálo se nemožné, aby pekelný hluk té zdivočelé veřeje neotřásl celým domem jako zemětřesení; dveře, které pootevřel, zavolaly na poplach; stařec se probudí, obě stařenky se dají do křiku, lidé přispěchají na pomoc; nebude trvat ani čtvrt hodiny, a&nbsp;celé město bude na nohou a&nbsp;četníci na stopě. V&nbsp;tu chvíli Jean Valjean myslil, že je ztracen.</p>
			<p class="MLP-text para-style-override-1">Zůstal stát jako solný sloup, neodvažuje se ani pohnout.</p>
			<p class="MLP-text para-style-override-1">Uběhlo několik minut. Dveře se otevřely dokořán. Valjean si dodal odvahy a&nbsp;nahlédl do pokoje. Nic se nehýbalo. Zbystřil sluch. Nic, v&nbsp;domě panoval klid. Hluk zrezivělé veřeje nikoho neprobudil.</p>
			<p class="MLP-text para-style-override-1">První nebezpečí minulo, ale v&nbsp;něm samém trval nadále strašný zmatek. Přesto však necouvl. Necouval nikdy, ani když pokládal věc za ztracenou. Myslil jen na to, jak by co nejdříve celou věc skoncoval. Udělal krok a&nbsp;vstoupil do pokoje.</p>
			<p class="MLP-text para-style-override-1">Místnost byla ponořena do dokonalého klidu. Sem tam bylo možno rozeznat neurčité, mátožné tvary, které by se v&nbsp;denním světle byly ukázaly jako rozházené papíry, otevřené folianty na stole, knihy nakupené na stoličce, šaty na křesle, klekátko, a&nbsp;které se v&nbsp;tu dobu jevily jen jako tmavé kouty a&nbsp;bělavá místa. Jean Valjean opatrně postupoval a&nbsp;snažil se nevrazit do nábytku. V&nbsp;hloubi pokoje slyšel stejnoměrné a&nbsp;klidné oddychování spícího biskupa.</p>
			<p class="MLP-text para-style-override-1">Náhle se zarazil. Stanul u&nbsp;postele. Byl tam dřív, než předpokládal. Příroda někdy doprovází naše činy kulisou své okázalosti a&nbsp;podívané, jako by nás svým zasmušilým a&nbsp;chápavým přispěním chtěla přimět k&nbsp;přemýšlení. Již skoro půl hodiny pokrývala mračna oblohu. V&nbsp;tu chvíli, kdy Jean Valjean stanul proti posteli, mrak se jako naschvál roztrhl, vysokým oknem dopadl měsíční paprsek a&nbsp;ozářil náhle bledý obličej biskupův. Stařec pokojně spal. Byl na lůžku téměř oblečen; měl hnědou kazajku, která mu chránila ruce až k&nbsp;zápěstí, neboť noci v&nbsp;Dolních Alpách bývají chladné. Hlavu měl v&nbsp;odevzdaném klidu zvrácenou na polštáři; ruka, ozdobená pastýřským prstenem, ruka, ze které vyšlo tolik dobrých skutků a&nbsp;svatých činů, visela volně z&nbsp;lůžka. Celou biskupovu tvář ozařoval nevysvětlitelný výraz spokojenosti, naděje a&nbsp;blaha. To už nebyl úsměv, bylo to vnitřní záření. Na biskupově čele spočinul nevylíčitelný odlesk neskutečného světla. Duše spravedlivých je ve spánku pohřížena v&nbsp;pozorování tajuplného nebe.</p>
			<p class="MLP-text para-style-override-1">A&nbsp;odlesk toho nebe byl na biskupově tváři.</p>
			<p class="MLP-text para-style-override-1">Byla to současně zářivá průsvitnost, protože nebe bylo v&nbsp;něm. A&nbsp;tím nebem bylo jeho čisté svědomí.</p>
			<p class="MLP-text para-style-override-1">Ve chvíli, kdy se měsíční svit setkal s&nbsp;tímto vnitřním jasem, zjevil se spící biskup jako ve svatozáři. Ta svatozář byla však v&nbsp;onom tajemném pološeru sladká a&nbsp;zastřená. Měsíc na obloze, ztichlá příroda, zahrada bez šelestu, zcela klidný dům, noční hodina, vážnost okamžiku, ticho, to všechno dodávalo ctihodnému biskupovu odpočinku cosi slavnostního a&nbsp;nevýslovného a&nbsp;velebnou a&nbsp;jasnou aureo­lou obestíralo stříbrné vlasy, zavřené oči, hlavu starce a&nbsp;spánek dítěte, tvář, v&nbsp;níž byla jen naděje a&nbsp;důvěra.</p>
			<p class="MLP-text para-style-override-1">V&nbsp;tom muži, aniž o&nbsp;tom věděl, bylo cosi vznešeného a&nbsp;božského.</p>
			<p class="MLP-text para-style-override-1">Jean Valjean stál ve stínu s&nbsp;železným kahanem v&nbsp;ruce přimražen a&nbsp;poděšen jasným zjevem starcovým. Nikdy nic podobného neviděl. Ta důvěra ho děsila. Mravní svět nemá větší podívané nad tuto: špatné a&nbsp;neklidné svědomí, stojící na prahu zlého činu, pohlíží na spánek spravedlivého.</p>
			<p class="MLP-text para-style-override-1"><span>Jean Valjean matně, ale neodolatelně cítil cosi majestátního v&nbsp;tom osamělém spánku v&nbsp;blízkosti tak bídného člověka, jakým byl sám.</span></p>
			<p class="MLP-text para-style-override-1">Nikdo, ani on, by nemohl říci, co se v&nbsp;něm dělo. Chceme-li si to uvědomit, musíme si představit hrubé násilí tváří v&nbsp;tvář nesmírné vlídnosti. Ani o&nbsp;výrazu jeho obličeje bychom nemohli tvrdit nic určitého. Byl v&nbsp;něm plachý údiv. Jean Valjean se díval. To je všechno. Co si však myslil? Je nemožné to uhádnout. Jisté je, že byl dojat a&nbsp;rozrušen. Ale jaké vlastně bylo to jeho dojetí?</p>
			<p class="MLP-text para-style-override-1">Nemohl odtrhnout oči od starce. Jediné, co se nápadně jevilo v&nbsp;jeho postoji a&nbsp;výrazu tváře, byla jeho podivná nerozhodnost. Zdálo se, že se rozhoduje mezi dvěma propastmi, mezi propastí zkázy a&nbsp;propastí záchrany. Zdálo se, že chce biskupovi roztříštit lebku, nebo mu políbit ruku.</p>
			<p class="MLP-text para-style-override-1">Za několik vteřin se jeho levá ruka pomaloučku šinula k&nbsp;čelu. Valjean smekl čepici a&nbsp;ruka se zase pomalu spouštěla dolů. Jean Valjean se ponořil do rozjímání s&nbsp;čepicí v&nbsp;levé, železným kahanem v&nbsp;pravé ruce a&nbsp;s&nbsp;naježenými vlasy na zanedbané hlavě.</p>
			<p class="MLP-text para-style-override-1">Biskup spal pod tím strašným pohledem v&nbsp;hlubokém míru dál. Paprsky měsíce nezřetelně ozářily kříž nad krbem, který jako by otvíral svou náruč oběma, jednomu žehnaje, druhému odpouštěje.</p>
			<p class="MLP-text para-style-override-1">Náhle si Jean Valjean narazil čepici, stáhl ji do čela, prošel rychle kolem biskupovy postele, aniž na něho pohleděl, přistoupil ke skříňce, kterou viděl za pelestí, pozvedl železný kahan, aby vypáčil zámek; byl tam klíč; otevřel; první věc, kterou spatřil, byl košíček se stříbrem; vzal jej, přeměřil pokoj velkými kroky, a&nbsp;nestaraje se už, působí-li hluk, dostal se ke dveřím, vstoupil do modlitebny, otevřel okno, popadl hůl, přelezl okenní rám v&nbsp;přízemí, schoval stříbro do batohu, košíček zahodil, proběhl zahradou, jako tygr přeskočil zídku a&nbsp;prchl.</p>
			<p id="toc_marker-1-2-12" class="MLP-uroven3-nadpis para-style-override-1">(12) <br/>Biskup pracuje</p>
			<p class="MLP-text-bez1radku para-style-override-1">Nazítří při východu slunce se monsignore Lidumil procházel v&nbsp;zahradě. Paní Magloirová k&nbsp;němu přiběhla celá rozrušená.</p>
			<p class="MLP-text para-style-override-1">„Monsignore, monsignore,“ volala, „ví Vaše Milost, kde je košíček se stříbrem?“</p>
			<p class="MLP-text para-style-override-1">„Ano,“ řekl biskup.</p>
			<p class="MLP-text para-style-override-1">„Budiž jméno boží pochváleno!“ odpověděla. „Nevěděla jsem, co se s&nbsp;ním stalo.“</p>
			<p class="MLP-text para-style-override-1">Biskup právě před chvílí našel košíček na záhonu. Podal jej paní Magloirové.</p>
			<p class="MLP-text para-style-override-1">„Tady jej máte.“</p>
			<p class="MLP-text para-style-override-1">„Nu a&nbsp;–&nbsp;–&nbsp;–?“ řekla. „A&nbsp;co stříbro?“</p>
			<p class="MLP-text para-style-override-1">„A tak!“ odvětil biskup. „Stříbro vás zajímá? Nevím, kde je.“</p>
			<p class="MLP-text para-style-override-1">„Dobrotivé nebe! Ten muž ze včerejška je ukradl!“</p>
			<p class="MLP-text para-style-override-1">V&nbsp;okamžiku a&nbsp;s&nbsp;rychlostí křepké stařeny doběhla paní Magloirová do modlitebny, vstoupila do přístěnku a&nbsp;vrátila se k&nbsp;biskupovi. Biskup se právě shýbal a&nbsp;s&nbsp;povzdechem pozoroval sazeničku lžičníku lékařského, kterou košíček při pádu do záhonu zlomil. Napřímil se, až když paní Magloirová začala křičet:</p>
			<p class="MLP-text para-style-override-1">„Monsignore, ten muž je pryč! Ukradl stříbro!“</p>
			<p class="MLP-text para-style-override-1">A&nbsp;jak křičela, padl její zrak do kouta zahrady, kde spatřila stopy po zloději. Stříška zdi byla sražena.</p>
			<p class="MLP-text para-style-override-1">„Hleďme! Tak tudy utekl. Skočil do uličky Cochefilet! Ach, ta ohavnost! Ukradl nám stříbro!“</p>
			<p class="MLP-text para-style-override-1">Biskup chvíli mlčel a&nbsp;pak zvedl vážně zrak a&nbsp;mírně paní Magloi­rové řekl:</p>
			<p class="MLP-text para-style-override-1">„Za prvé, patřilo to stříbro nám?“</p>
			<p class="MLP-text para-style-override-1">Paní Magloirová oněměla. Chvíli bylo ticho a&nbsp;biskup pokračoval:</p>
			<p class="MLP-text para-style-override-1">„Paní Magloirová, neprávem a&nbsp;dlouho jsem toto stříbro zadržoval. Patřilo chudým. Kdo byl ten člověk? Zřejmě chuďas.“</p>
			<p class="MLP-text para-style-override-1">„Prokristapána!“ zvolala paní Magloirová. „Nejde tu o&nbsp;mne ani o&nbsp;slečnu. Nám je to docela lhostejné. Ale jde o&nbsp;monsignora. Čím teď bude Vaše Milost jíst?“</p>
			<p class="MLP-text para-style-override-1">Biskup se na ni udiveně podíval.</p>
			<p class="MLP-text para-style-override-1">„A&nbsp;tak! Cožpak nejsou cínové příbory?“</p>
			<p class="MLP-text para-style-override-1">Paní Magloirová pokrčila rameny.</p>
			<p class="MLP-text para-style-override-1">„Cín páchne.“</p>
			<p class="MLP-text para-style-override-1">„Tak tedy příbory ze železa.“</p>
			<p class="MLP-text para-style-override-1">Paní Magloirová se významně ošklíbla.</p>
			<p class="MLP-text para-style-override-1">„Železo má příchuť.“</p>
			<p class="MLP-text para-style-override-1">„Tedy,“ řekl biskup, „dřevěné příbory.“</p>
			<p class="MLP-text para-style-override-1">O&nbsp;chvilku později snídal biskup u&nbsp;téhož stolu, u&nbsp;kterého seděl včera Jean Valjean. Při snídani monsignore Lidumil vesele upozorňoval sestru, která mlčela, i&nbsp;paní Magloirovou, která tiše mručela, že i&nbsp;lžíce a&nbsp;vidličky, i&nbsp;ty dřevěné, jsou vlastně zbytečné při namáčení chleba v&nbsp;šálku mléka.</p>
			<p class="MLP-text para-style-override-1">„To je ale nápad!“ říkala si paní Magloirová, přecházejíc sem tam. „Přijmout takového chlapa! A&nbsp;uložit ho vedle sebe! Ještě štěstí, že jenom kradl! Ach, můj Bože! Celá se třesu, jen když na to pomyslím!“</p>
			<p class="MLP-text para-style-override-1">Když bratr a&nbsp;sestra vstávali od stolu, někdo zaklepal na dveře.</p>
			<p class="MLP-text para-style-override-1">„Dále,“ řekl biskup.</p>
			<p class="MLP-text para-style-override-1">Dveře se otevřely a&nbsp;na prahu se objevila podivná a&nbsp;divoká skupina. Tři muži drželi čtvrtého za límec. Tři muži byli četníci; čtvrtý Jean Valjean.</p>
			<p class="MLP-text para-style-override-1"><span>U&nbsp;dveří stál četnický strážmistr, který pravděpodobně celou skupinu vedl. Vešel dovnitř, přistoupil k&nbsp;biskupovi a&nbsp;po vojensku ho pozdravil.</span></p>
			<p class="MLP-text para-style-override-1">„Vaše biskupská Milosti…,“ řekl.</p>
			<p class="MLP-text para-style-override-1">Jean Valjean, zachmuřený a&nbsp;zjevně skleslý, zvedl při těchto slovech udiveně hlavu.</p>
			<p class="MLP-text para-style-override-1">„Jeho biskupská Milost!“ zamručel. „Žádný obyčejný farář.“</p>
			<p class="MLP-text para-style-override-1">„Ticho!“ řekl četník. „To je Jeho Milost pan biskup.“</p>
			<p class="MLP-text para-style-override-1">Zatím se přiblížil biskup ke skupince tak rychle, jak to jeho stáří dovolovalo.</p>
			<p class="MLP-text para-style-override-1">„To jste vy?“ zvolal, když spatřil Jeana Valjeana. „To jsem rád, že vás vidím. Ale co to? Dal jsem vám přece i&nbsp;svícny, které jsou tak stříbrné jako ostatek, mohl jste za ně dostat dobrých dvě stě franků. Proč jste si je neodnesl s&nbsp;příbory?“ </p>
			<p class="MLP-text para-style-override-1">Jean Valjean vytřeštil oči a&nbsp;díval se na ctihodného biskupa tak, že to lidský jazyk ani vypovědět nemůže.</p>
			<p class="MLP-text para-style-override-1">„Monsignore,“ řekl četnický strážmistr, „je to tedy pravda, co ten člověk říkal? Potkali jsme ho. Šel, jako by prchal. Zastavili jsme ho, abychom ho prohledali. Našli jsme u&nbsp;něho stříbro.“</p>
			<p class="MLP-text para-style-override-1">„A&nbsp;on vám řekl,“ přerušil je vlídně biskup, „že mu je dal starý dobrácký kněz, u&nbsp;kterého byl přes noc? Už rozumím. A&nbsp;vy jste ho přivedli zpátky? To je omyl.“</p>
			<p class="MLP-text para-style-override-1">„Tak ho tedy můžeme pustit?“ zeptal se četnický strážmistr. </p>
			<p class="MLP-text para-style-override-1">„Ovšem!“ odpověděl biskup.</p>
			<p class="MLP-text para-style-override-1">Četníci Jeana Valjeana pustili.</p>
			<p class="MLP-text para-style-override-1">„Je to pravda, že mě propouštíte?“ řekl ten chudák téměř zajíkavým hlasem, jako by mluvil ze sna.</p>
			<p class="MLP-text para-style-override-1">„Ano, propouštíme tě, což neslyšíš?“ řekl četník.</p>
			<p class="MLP-text para-style-override-1">„Příteli, než odejdete,“ pokračoval biskup, „vezměte si ještě ty svícny. Zde jsou.“</p>
			<p class="MLP-text para-style-override-1">Šel ke krbu, vzal oba stříbrné svícny a&nbsp;dal je Jeanu Valjeanovi. Obě ženy sledovaly jeho počínání mlčky, jako by nechtěly biskupa rušit ani pohybem či pohledem.</p>
			<p class="MLP-text para-style-override-1">Jean Valjean se třásl po celém těle. Celý vytřeštěný vzal oba svícny jako stroj.</p>
			<p class="MLP-text para-style-override-1">„A&nbsp;teď s&nbsp;Pánem Bohem jděte. A&nbsp;ještě něco; vrátíte-li se, příteli, je zbytečné chodit zahradou. Vždycky budete moci vstoupit a&nbsp;odejít hlavním vchodem do ulice. Ve dne v&nbsp;noci je zavřen jen na petlici.“</p>
			<p class="MLP-text para-style-override-1">Pak se obrátil k&nbsp;četníkům:</p>
			<p class="MLP-text para-style-override-1">„Nemusíte se zdržovat, pánové.“</p>
			<p class="MLP-text para-style-override-1">Četníci odešli.</p>
			<p class="MLP-text para-style-override-1">Jean Valjean neměl daleko k&nbsp;mdlobám.</p>
			<p class="MLP-text para-style-override-1">Biskup se k&nbsp;němu přiblížil a&nbsp;pošeptal mu:</p>
			<p class="MLP-text para-style-override-1">„Nezapomeňte, nikdy nezapomeňte, že jste mi slíbil, že těch peněz použijete k&nbsp;tomu, abyste se stal čestným mužem.“ </p>
			<p class="MLP-text para-style-override-1">Jean Valjean civěl zaraženě před sebe, neboť se nepamatoval, že by byl něco podobného slíbil. Biskup pronesl ta slova s&nbsp;velkým důrazem. A&nbsp;slavnostně pokračoval:</p>
			<p class="MLP-text para-style-override-1">„Jeane Valjeane, bratře, už nepatříte zlu, ale dobru. Kupuji vaši duši; odnímám ji černým myšlenkám a&nbsp;zatracení a&nbsp;dávám ji Bohu.“</p>
			<p id="toc_marker-1-2-13" class="MLP-uroven3-nadpis para-style-override-1">(13) <br/>Malý Gervác</p>
			<p class="MLP-text-bez1radku para-style-override-1"><span>Jean Valjean vyšel z&nbsp;města, jako by prchal. Spěchal do polí cestami a&nbsp;stezičkami, jak se dalo; ani nepozoroval, že se každou chvíli zase vrací, odkud vyšel. Bloudil tak celé dopoledne, nic nejedl, ani hlad neměl. Soužila ho spousta nových dojmů. Měl vztek; nevěděl na koho. Nebyl by mohl říci, je-li dojat, nebo pokořen. Chvílemi podivně jihl, ale přemáhal tento cit a&nbsp;stavěl proti němu zatvrzelost posledních dvaceti let. Tento stav ho unavoval. Znepokojeně </span><span>pozoroval,</span><span> že se v&nbsp;něm sesouvá děsivý klid, který v&nbsp;něm vybudovala nespravedlnost jeho neštěstí. Ptal se sám sebe, čím jej nahradí. Chvílemi si myslil, že by bylo opravdu lépe, kdyby ho byli četníci zavřeli a&nbsp;kdyby se nebylo nic událo; bylo by ho to méně rozrušilo. Ačkoliv už byl pokročilý podzim, byly sem tam v&nbsp;plotě pozdní květy a&nbsp;jejich vůně, jak je míjel, mu připomněly vzpomínky z&nbsp;mládí. Ty vzpomínky byly téměř nesnesitelné; bylo tomu tak dávno, co se ozvaly naposled.</span></p>
			<p class="MLP-text para-style-override-1">Tak se v&nbsp;něm nevyjádřitelné myšlenky kupily po celý den.</p>
			<p class="MLP-text para-style-override-1">Když se slunce schylovalo k&nbsp;západu a&nbsp;protahovalo po zemi stín nejmenšího kamínku, seděl Jean Valjean za křovím na velké vyprahlé a&nbsp;úplně opuštěné pláni. Na obzoru bylo vidět Alpy. Nikde ani zvonice vzdálené vesničky. Jean Valjean byl asi tři míle od Digne. Cestička, která dělila planinu, vedla několik kroků od křoví.</p>
			<p class="MLP-text para-style-override-1">A&nbsp;jak byl ponořen do přemýšlení, které se obráželo v&nbsp;jeho tváři, oblečený v&nbsp;hadrech, které nemálo přispívaly k&nbsp;tomu, aby se kolemjdoucí děsili, zaslechl radostné povykování.</p>
			<p class="MLP-text para-style-override-1">Obrátil se a&nbsp;viděl přicházet asi desetiletého savojského hošíka; zpíval, měl niněru po boku a&nbsp;klícku se svištěm na zádech; byl z&nbsp;těch dobrosrdečných a&nbsp;veselých chlapců, kteří bloudí z&nbsp;kraje do kraje a&nbsp;jimž děrami kalhot prokukují kolena.</p>
			<p class="MLP-text para-style-override-1">Chlapec si prozpěvoval, občas se zastavoval a&nbsp;pohazoval si, jako by hrál drápky, několika mincemi, které měl v&nbsp;ruce, pravděpodobně celým svým majetkem. Mezi těmi mincemi byl i&nbsp;dvoufrank.</p>
			<p class="MLP-text para-style-override-1">Hoch se zastavil u&nbsp;křoví, aniž zahlédl Jeana Valjeana, vyhodil hrst měďáků, které dosud vždycky zručně chytal na hřbet ruky.</p>
			<p class="MLP-text para-style-override-1">Tentokráte mu dvoufrank vyklouzl a&nbsp;zakutálel se k&nbsp;houští až k&nbsp;Jeanu Valjeanovi.</p>
			<p class="MLP-text para-style-override-1">Jean Valjean jej přišlápl nohou.</p>
			<p class="MLP-text para-style-override-1">Ale chlapec sledoval svou minci pohledem a&nbsp;viděl, co se stalo.</p>
			<p class="MLP-text para-style-override-1">Vůbec se nezalekl a&nbsp;šel přímo k&nbsp;muži.</p>
			<p class="MLP-text para-style-override-1">Bylo to úplně opuštěné místo. Kam oko dohlédlo, nebylo nikoho, ani na pláni ani na stezce. Bylo slyšet jenom pokřik hejna tažného ptactva, které v&nbsp;nesmírné výšce brázdilo nebe. Dítě se obrátilo zády k&nbsp;slunci, které mu vpletlo do vlasů zlaté nitky a&nbsp;jež krvavou září zbarvilo divokou tvář Jeana Valjeana.</p>
			<p class="MLP-text para-style-override-1">„Pane,“ řekl malý savojský hoch s&nbsp;dětskou důvěřivostí, která se skládá z&nbsp;nevědomosti a&nbsp;nevinnosti, „můj penízek?“</p>
			<p class="MLP-text para-style-override-1">„Jakpak se jmenuješ?“ řekl Jean Valjean.</p>
			<p class="MLP-text para-style-override-1">„Gervác, pane.“</p>
			<p class="MLP-text para-style-override-1">„Jdi pryč,“ řekl Jean Valjean.</p>
			<p class="MLP-text para-style-override-1">„Pane,“ řekl hoch, „vraťte mi můj peníz.“</p>
			<p class="MLP-text para-style-override-1">Jean Valjean sklonil hlavu a&nbsp;neodpověděl.</p>
			<p class="MLP-text para-style-override-1">Dítě začalo znovu:</p>
			<p class="MLP-text para-style-override-1">„Můj peníz, pane!“</p>
			<p class="MLP-text para-style-override-1">Oko Jeana Valjeana zůstalo upřeno k&nbsp;zemi.</p>
			<p class="MLP-text para-style-override-1">„Můj peníz!“ křičelo dítě. „Můj bílý penízek! Mé stříbro!“</p>
			<p class="MLP-text para-style-override-1">Zdálo se, že Jean Valjean nevnímá. Dítě ho chytilo za límec haleny a&nbsp;zatřáslo jím. Zároveň se pokoušelo odstrčit velkou okovanou botu, která skrývala jeho poklad.</p>
			<p class="MLP-text para-style-override-1">„Chci svůj peníz, chci svůj dvoufrank!“</p>
			<p class="MLP-text para-style-override-1">Dítě plakalo. Jean Valjean pozvedl hlavu. Stále ještě seděl. Jeho oči byly kalné. Pozoroval dítě s&nbsp;údivem, pak vztáhl ruku po sukovici a&nbsp;hrozným hlasem se rozkřikl:</p>
			<p class="MLP-text para-style-override-1">„Kdo je tu?“</p>
			<p class="MLP-text para-style-override-1">„Já, pane,“ řekl chlapec, „Gervác! Já! Já! Vraťte mi můj dvoufrank, prosím vás! Dejte tu nohu pryč, pěkně prosím!“</p>
			<p class="MLP-text para-style-override-1">A&nbsp;už dopálen, ač byl tak malý, začal skoro výhrůžně:</p>
			<p class="MLP-text para-style-override-1">„Tak co, dáte tu nohu pryč? Dejte tu nohu dál, bude to?“</p>
			<p class="MLP-text para-style-override-1">„Ach! To jsi pořád ještě ty?“ řekl Jean Valjean, prudce vstal a&nbsp;s&nbsp;nohou stále na minci, dodal:</p>
			<p class="MLP-text para-style-override-1">„Ať už jsi v&nbsp;prachu!“</p>
			<p class="MLP-text para-style-override-1">Chlapec na něho polekaně pohlédl, začal se po celém těle třást, chvilku zůstal ohromen stát, a&nbsp;pak se dal na útěk, jako by mu hlava hořela, neodvažuje se ohlédnout nebo křičet.</p>
			<p class="MLP-text para-style-override-1">Po chvíli se zastavil, protože nemohl popadnout dech, a&nbsp;Jean Valjean slyšel, jak se do jeho myšlenek mísí dětské vzlykání.</p>
			<p class="MLP-text para-style-override-1">Po chvíli dítě zmizelo.</p>
			<p class="MLP-text para-style-override-1">Slunce zapadlo.</p>
			<p class="MLP-text para-style-override-1">Kolem Jeana Valjeana se kladly stíny. Nejedl celý den; jistě měl horečku.</p>
			<p class="MLP-text para-style-override-1">Zůstal stát a&nbsp;nezměnil svůj postoj od chvíle, co dítě prchlo. Prsa se mu zdvíhala v&nbsp;dlouhých nepravidelných přestávkách. Jeho pohled byl upřen na střep modrého porculánu, který ležel na deset dvanáct kroků v&nbsp;trávě. Náhle se zachvěl; ucítil večerní chlad.</p>
			<p class="MLP-text para-style-override-1">Stáhl čepici do čela a&nbsp;bezděčně se zahalil do haleny. Vykročil, sehnul se k&nbsp;zemi pro hůl a&nbsp;zahlédl dvoufrankovou minci, kterou jeho noha napolovic zamáčkla do země a&nbsp;jež se blýskala mezi kamínky.<span></span></p>
			<p class="MLP-text para-style-override-1">Vtom jako by jím projel galvanický proud.</p>
			<p class="MLP-text para-style-override-1"><span>„Co to je?“ zasykl mezi zuby. Couvl dva tři kroky; zastavil se a&nbsp;nemohl odtrhnout oči od místa, které jeho noha před chvílí podupala, jako by ta věcička zářící v&nbsp;temnu byla otevřené oko, upřené na něho.</span></p>
			<p class="MLP-text para-style-override-1">Po několika okamžicích se vrhl křečovitě na stříbrňák, sebral jej a&nbsp;narovnávaje se, pátral po planině a&nbsp;slídil po celém obzoru. Stál vzpřímen a&nbsp;třásl se jako vyplašená zvěř, která hledá úkryt.</p>
			<p class="MLP-text para-style-override-1">Nic neviděl. Noc se skláněla, planina byla chladná a&nbsp;jako neskutečná a&nbsp;fialové mlhy stoupaly v&nbsp;soumračném přísvitu.</p>
			<p class="MLP-text para-style-override-1">Jean Valjean vzdychl a&nbsp;dal se rychle směrem, kterým šlo dítě. Asi po třiceti krocích se zastavil a&nbsp;rozhlédl se, ale neviděl nic.</p>
			<p class="MLP-text para-style-override-1">A&nbsp;tu se rozkřikl z&nbsp;plných plic: „Gerváci! Gerváci!“ a&nbsp;čekal. </p>
			<p class="MLP-text para-style-override-1">Žádná odpověď.</p>
			<p class="MLP-text para-style-override-1">Krajina byla pustá a&nbsp;smutná. Jean Valjean byl obklopen nesmírným prostorem. Kolem něho byl jen stín, ve kterém se ztrácel jeho zrak, a&nbsp;ticho, které pohlcovalo jeho hlas.</p>
			<p class="MLP-text para-style-override-1">Foukal ledový vítr a&nbsp;všemu kolem vdechoval ponurou životnost. Hubené ručky keřů se zmítaly s&nbsp;neuvěřitelnou zuřivostí. Vypadalo to, jako by někomu vyhrožovaly a&nbsp;pronásledovaly ho.</p>
			<p class="MLP-text para-style-override-1">Jean Valjean znovu vykročil, pak se rozběhl, chvílemi zastavoval a&nbsp;volal do samoty strašidelným a&nbsp;hluboce zarmouceným hlasem: „Gerváci! Gerváci!“</p>
			<p class="MLP-text para-style-override-1">Kdyby jej dítě slyšelo, jistě by mělo strach a&nbsp;bylo by si dalo dobrý pozor se ukázat. Ale v&nbsp;té chvíli bylo už bezpochyby hodně daleko.</p>
			<p class="MLP-text para-style-override-1">Potkal kněze na koni. Šel k&nbsp;němu a&nbsp;pravil:</p>
			<p class="MLP-text para-style-override-1">„Pane faráři, neviděl jste tady nějaké dítě?“</p>
			<p class="MLP-text para-style-override-1">„Ne,“ řekl kněz.</p>
			<p class="MLP-text para-style-override-1">„Dítě, které se jmenuje Gervác?“</p>
			<p class="MLP-text para-style-override-1">„Nikoho jsem nespatřil.“</p>
			<p class="MLP-text para-style-override-1">Jean Valjean vyňal z&nbsp;váčku dva pětifranky a&nbsp;podal je knězi. „Pane faráři, pro vaše chudé.&nbsp;– Pane faráři, je to hošík asi tak desetiletý, má sviště, a&nbsp;myslím, že nesl niněru. Šel tudy. Savojský chlapec, víte?“</p>
			<p class="MLP-text para-style-override-1">„Vůbec jsem ho nespatřil.“</p>
			<p class="MLP-text para-style-override-1">„Nevíte, není-li Gervác z&nbsp;některé z&nbsp;okolních vesnic?“</p>
			<p class="MLP-text para-style-override-1">„Je-li tomu tak, jak říkáte, příteli, pak je to cizí chlapec. Různé děti se toulají krajem. Nikdo je nezná.“</p>
			<p class="MLP-text para-style-override-1">Jean Valjean vyňal další dva pětifranky a&nbsp;podal je knězi. </p>
			<p class="MLP-text para-style-override-1">„Pro vaše chudé,“ řekl.</p>
			<p class="MLP-text para-style-override-1">Potom dodal jako pomatený;</p>
			<p class="MLP-text para-style-override-1">„Pane faráři, dejte mě zatknout. Jsem zloděj.“</p>
			<p class="MLP-text para-style-override-1">Kněz pobídl svého koně ostruhami a&nbsp;zděšeně ujel.</p>
			<p class="MLP-text para-style-override-1">Jean Valjean se dal do běhu ve směru, kterým šel prve. </p>
			<p class="MLP-text para-style-override-1">Urazil značný kus cesty, ohlížel se, volal a&nbsp;křičel, ale nikoho už nepotkal. Dvakrát či třikrát se rozběhl k&nbsp;místu, kde, jak se mu zdálo, ležel nebo se krčil člověk; ale byly to jen keře nebo skály. Konečně se zastavil na rozcestí tří cest. Vyšel měsíc. Jean Valjean bloudil očima v&nbsp;dálce a&nbsp;zavolal naposled:</p>
			<p class="MLP-text para-style-override-1">„Gerváci! Chlapče! Gerváci!“</p>
			<p class="MLP-text para-style-override-1">Jeho volání zaniklo v&nbsp;mlze, aniž vzbudilo ozvěnu. Mumlal ještě: „Gerváci!“, ale slabě a&nbsp;už nezřetelně. Byl to jeho poslední pokus; náhle pod ním povolila kolena, jako by nějaká neviditelná moc svrhla na něho tíhu jeho špatného svědomí. Jean Valjean se svalil na veliký balvan, vjel si rukama do vlasů a&nbsp;s&nbsp;tváří u&nbsp;kolen zvolal: „Jsem bídník!“</p>
			<p class="MLP-text para-style-override-1">Srdce mu usedalo a&nbsp;rozplakal se. Plakal poprvé po devatenácti letech.</p>
			<p class="MLP-text para-style-override-1">Jak jsme viděli, octl se Jean Valjean, když odcházel od biskupa, v&nbsp;docela jiném myšlenkovém světě než kdysi. Zatvrzoval se proti andělskému jednání a&nbsp;laskavým slovům starcovým. „Slíbil jste mi, že se stanete čestným mužem. Kupuji vaši duši. Odnímám ji černým myšlenkám a&nbsp;dávám ji Bohu.“ Ta slova se mu stále vracela na mysl. Proti andělské shovívavosti postavil svou pýchu, která je v&nbsp;nás baštou zla. Nejasně cítil, že biskupovo odpuštění bylo největším útokem, nejmohutnějším náporem, a&nbsp;byl jím otřesen; a&nbsp;že by se jeho zatvrzelost už nikdy neobměkčila, kdyby odolal oné velkodušnosti; a&nbsp;ustoupí-li, že se bude musit vzdát své nenávisti, kterou za ta drahná léta nakupilo v&nbsp;jeho duši lidské jednání a&nbsp;která mu zachutnala; že tentokrát musí buď zvítězit, nebo padnout; a&nbsp;že bitva, ohromná a&nbsp;rozhodující bitva, byla svedena mezi jeho zlobou a&nbsp;dobrotou onoho muže.</p>
			<p class="MLP-text para-style-override-1">Pod dojmem tolika jasu kráčel jako opilý. A&nbsp;jak tak šel s&nbsp;vytřeštěnýma očima, vnímal jasně, co mohlo být pro něho výslednicí jeho příhody v&nbsp;Digne? Vnímal všechno to tajemné ševelení, které varuje nebo doléhá na lidskou duši v&nbsp;rozhodujících okamžicích života? Vnitřní hlas mu říkal, že právě prošel slavnostní chvílí svého osudu, že pro něho není střední cesty, že nebude-li od nynějška nejlepším člověkem, pak bude člověkem nejhorším, že se musí dokonce povznést i&nbsp;nad biskupa, nechce-li padnout hloub než galejník, a&nbsp;že chce-li být dobrý, musí se stát andělem, kdežto chce-li zůstat špatný, stane se z&nbsp;něho netvor.</p>
			<p class="MLP-text para-style-override-1">A&nbsp;zase se musíme ptát, jak jsme již učinili jinde, zda zachytil aspoň stín toho všeho do svých myšlenek?</p>
			<p class="MLP-text para-style-override-1">Jistěže neštěstí&nbsp;– jak jsme řekli&nbsp;– vychovává náš rozum; ale pochybujeme, že Jean Valjean byl schopen rozeznat všechno, co jsme uvedli.</p>
			<p class="MLP-text para-style-override-1">Jestliže na něho tyto myšlenky doléhaly, spíše je tušil, než viděl, a&nbsp;dosáhly jen toho, že ho uvrhly do nevýslovného a&nbsp;téměř bolestného zmatku. Když vyšel z&nbsp;oné nestvůrnosti a&nbsp;temnoty, které se říká galeje, zjitřil biskup jeho duši&nbsp;– jako by příliš jasu bylo ublížilo jeho očím, přivyklým temnu. Budoucí život, život, který se mu od nynějška nabízel čistý a&nbsp;plný záře, ho rozechvíval a&nbsp;zneklidňoval. Sám nevěděl, na čem je. Trestanec byl oslněn a&nbsp;oslepen ctností jako sova, která náhle uviděla východ slunce.</p>
			<p class="MLP-text para-style-override-1">Bylo jisté, sám o&nbsp;tom nepochyboval, že už není tím starým Valjeanem, že se v&nbsp;něm všechno změnilo a&nbsp;že už není v&nbsp;jeho moci vymazat z&nbsp;duše to, co mu biskup řekl a&nbsp;čím ho dojal.</p>
			<p class="MLP-text para-style-override-1">V&nbsp;této náladě potkal Gerváce a&nbsp;ukradl mu dva franky. Proč? Nepochybně by to neuměl vysvětlit. Byl to poslední čin a&nbsp;projev jeho zlých myšlenek, které si donesl z&nbsp;galejí, poslední zbytek podnětu, kterému ve statice říkáme <span class="MLP-znak-kurziva-11b">setrvačnost</span>? Ano, ale možná že ještě méně než to. Řekněme prostě, to nebyl on, kdo kradl, to nikoliv člověk, nýbrž zvíře vedeno zvykem nebo pudem tupě položilo nohu na stříbrňák, zatímco se rozum zmítal uprostřed tolikerého neslýchaného a&nbsp;nového nutkání. Když se rozum probudil a&nbsp;zpozoroval, co zhovadilec provedl, Jean Valjean s&nbsp;úzkostí couvl a&nbsp;zděšeně vykřikl.</p>
			<p class="MLP-text para-style-override-1">Všechno, co se stalo, bylo možné jen v&nbsp;situaci, ve které se Jean Valjean nalézal&nbsp;– a&nbsp;ať to zní sebepodivněji, tím, že okradl dítě o&nbsp;stříbrňák, spáchal čin, kterého už vlastně nebyl schopen.</p>
			<p class="MLP-text para-style-override-1">Ať je tomu jakkoliv, jeho poslední špatný skutek měl na něho rozhodující vliv; pronikl náhle zmatkem jeho myšlenek a&nbsp;rozptýlil je, na jednu stranu zahnal husté stíny a&nbsp;na druhou nakupil světlo, působil na jeho duši v&nbsp;jejím okamžitém stavu jako jistá činidla v&nbsp;chemii, která sražením kalného roztoku oddělí sedlinu od čiré tekutiny.</p>
			<p class="MLP-text para-style-override-1">Nejdříve, aniž rozebíral své jednání a&nbsp;aniž o&nbsp;něm přemýšlel, celý zděšený jako ten, kdo se pokouší o&nbsp;svou záchranu, snažil se znovu najít dítě, aby mu vrátil jeho peníz, a&nbsp;když zjistil, že je to nemožné a&nbsp;neuskutečnitelné, zoufale se zarazil. V&nbsp;té chvíli, kdy zvolal: „Jsem bídník!“, uzřel náhle sebe sama, takového, jaký byl, a&nbsp;již natolik odpoutaného od vlastního já, až se mu zdálo, že sám je jen přízrak a&nbsp;že před ním stojí odporný Jean Valjean z&nbsp;masa a&nbsp;kostí, se sukovicí v&nbsp;ruce, v&nbsp;haleně, s&nbsp;batohem plným nakradených věcí na zádech, s&nbsp;rozhodnou a&nbsp;zavilou tváři a&nbsp;s&nbsp;myslí plnou hanebných záměrů.</p>
			<p class="MLP-text para-style-override-1">Viděli jsme, že přemíra neštěstí ho uvrhla v&nbsp;blouznění. A&nbsp;tohle byla skutečná vidina, zjevení. Byl opravdu tím Jeanem Valjeanem s&nbsp;příšernou tváří, který stál před ním. Málem by se byl ptal sám sebe, kdo ten člověk je, a&nbsp;měl z&nbsp;něho hrůzu.</p>
			<p class="MLP-text para-style-override-1">Jeho mozek byl v&nbsp;bouřlivém, a&nbsp;přece zase strašidelně klidném stavu, kdy snění je tak hluboké, že pohlcuje skutečnost. V&nbsp;takovém případě už nevidíme předměty, které jsou před našimi zraky, ale promítáme kolem sebe obrazy své duše.</p>
			<p class="MLP-text para-style-override-1">Jean Valjean se tedy pozoroval takříkajíc tváří v&nbsp;tvář sama sobě, a&nbsp;zároveň, pronikaje závojem svých mámení, viděl v&nbsp;tajemné hloubce světlo, které nejprve považoval za pochodeň. Když si však světlo, které se zjevilo jeho svědomí, prohlédl pozorněji, poznal, že má lidskou podobu a&nbsp;že ta pochodeň je biskup.</p>
			<p class="MLP-text para-style-override-1">Jeho svědomí střídavě pozorovalo oba muže, kteří stáli před ním, biskupa a&nbsp;Jeana Valjeana. Bylo by stačilo málo, aby první zaplašil druhého. Čím déle vidění trvalo, tím víc rostl a&nbsp;rozjasňoval se biskupův zjev pod tlakem podivných sil, které provázejí stavy vytržení, zatímco obraz Jeana Valjeana se tratil a&nbsp;bledl. Nakonec z&nbsp;něho zbyl jen stín. Ale i&nbsp;ten náhle zmizel. Zůstal jenom biskup.</p>
			<p class="MLP-text para-style-override-1">Zářivým jasem prostupoval celou duši toho ubožáka.</p>
			<p class="MLP-text para-style-override-1">Jean Valjean dlouho plakal. Vzlykal usedavě, mnohem bezmocněji nežli žena a&nbsp;poděšeněji nežli dítě.</p>
			<p class="MLP-text para-style-override-1">A&nbsp;jak plakal, v&nbsp;jeho mozku čím dál víc vzcházel neobyčejný jas, úchvatný a&nbsp;hrozný zároveň. Minulost, první špatný krok, dlouhé pokání, vnější zbídačení a&nbsp;niterná otrlost, propuštění na svobodu, kterou se chystal osladit mstou, to, co se mu přihodilo u&nbsp;biskupa, poslední věc, kterou provedl, krádež čtyřiceti sou malému chlapci, skutek tím zbabělejší a&nbsp;hrůznější, že jej spáchal po biskupově odpuštění, to všechno mu přišlo na mysl jasně a&nbsp;tak zřetelně, jak si to posud nikdy neuvědomil. Díval se na svůj život, a&nbsp;připadal mu strašný; prohlížel si svou duši, a&nbsp;zdála se mu příšerná. A&nbsp;přece se nad jeho životem a&nbsp;jeho duší chvěla laskavá záře. Připadalo mu, že vidí Satana ve světle ráje.</p>
			<p class="MLP-text para-style-override-1">Jak dlouho Jean Valjean plakal? Co udělal, když se vyplakal? Kam zamířil? Nikdy se to nikdo nedověděl. Jen tolik se zdá jisté, že vozka, který tehdy přijíždíval z&nbsp;Grenoblů do Digne ke třetí hodině v&nbsp;noci, zahlédl právě tu noc v&nbsp;ulici u&nbsp;biskupství muže, který ve stínu klečel na dlažbě přede dveřmi monsignora Lidumila, jako by se modlil.</p>
<p class="MLP-text para-style-override-1"><br/></p>
			<div class="footnotes">
				<div class="footnote">
					<p class="MLP-pozn-pod-carou para-style-override-1"><a id="footnote-3409-32" class="footnote-anchor" href="#footnote-3409-32-backlink">32</a> <span> Hleďme, Jan!</span></p>
				</div>
			</div>
		</div>
</body>
</html>